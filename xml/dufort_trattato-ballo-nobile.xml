<?xml version="1.0" encoding="UTF-8"?>
<?xml-stylesheet type="text/xsl" href="../Teinte/tei2html.xsl"?>
<?xml-model href="http://oeuvres.github.io/Teinte/teinte.rng" type="application/xml" schematypens="http://relaxng.org/ns/structure/1.0"?>
<!--Odette: 2019-01-25T13:28:38+01:00-->
<TEI xmlns="http://www.tei-c.org/ns/1.0" xml:lang="ita">
  <teiHeader>
    <fileDesc>
      <titleStmt>
        <title>Trattato del ballo nobile di Giambattista Dufort</title>
        <author key="Dufort, Jean-Baptiste (1680-17..)">Jean-Baptiste Dufort</author>
        <editor>Arianna B. Fabbricatore</editor>
      </titleStmt>
      <editionStmt>
        <edition>OBVIL</edition>
        <respStmt>
          <name>Arianna B. Fabbricatore </name>
          <resp>relecture, édition, stylage sémantique</resp>
        </respStmt>
        <respStmt>
          <name>Eric Thiébaud </name>
          <resp>OCR, édition TEI</resp>
        </respStmt>
      </editionStmt>
      <publicationStmt>
        <publisher>OBVIL</publisher>
        <publisher>Sorbonne Université, LABEX OBVIL</publisher>
        <date when="2018"/>
        <idno>http://obvil.sorbonne-universite.fr/corpus/danse/dufort_trattato-ballo-nobile/</idno>
        <availability status="restricted">
          <licence target="http://creativecommons.org/licenses/by-nc-nd/3.0/fr/">
            <p>Cette ressource électronique protégée par le code de la propriété intellectuelle sur
              les bases de données (L341-1) est mise à disposition de la communauté scientifique
              internationale par l’OBVIL, selon les termes de la licence Creative Commons :
              « Attribution - Pas d’Utilisation Commerciale - Pas de Modification 3.0 France
              (CCBY-NC-ND 3.0 FR) ».</p>
            <p>Attribution : afin de référencer la source, toute utilisation ou publication dérivée
              de cette ressource électroniques comportera le nom de l’OBVIL et surtout l’adresse
              Internet de la ressource.</p>
            <p>Pas d’Utilisation Commerciale : dans l’intérêt de la communauté scientifique, toute
              utilisation commerciale est interdite.</p>
            <p>Pas de Modification : l’OBVIL s’engage à améliorer et à corriger cette ressource
              électronique, notamment en intégrant toutes les contributions extérieures, la
              diffusion de versions modifiées de cette ressource n’est pas souhaitable.</p>
          </licence>
        </availability>
      </publicationStmt>
      <sourceDesc>
        <bibl>Jean-Baptiste Dufort (1680-17..), <hi rend="i">Trattato del Ballo Nobile di
            Giambattista Dufort indirizzato all’Eccellenza delle signore Dame, e de’ signori
            Cavalieri Napoletani</hi>. In <pubPlace>Napoli</pubPlace>
          <date>1728</date>. Nella Stamperia di <publisher>Felice Mosca</publisher>. PDF : <ref
            target="https://www.loc.gov/item/09001083/">Library of Congress</ref>.</bibl>
      </sourceDesc>
    </fileDesc>
    <profileDesc>
      <creation>
        <date when="1728"/>
      </creation>
      <langUsage>
        <language ident="ita"/>
      </langUsage>
    </profileDesc>
  </teiHeader>
  <text>
    <body>
      <div xml:id="presentazione">
        <head>Presentazione</head>
        <div xml:id="nota-al-testo">
          <head>Nota al testo</head>
          <p>Per la presente edizione, si è applicato un criterio essenzialmente conservativo. Poche
            sono le modifiche apportate, in accordo con le esigenze di un’edizione digitale che
            possa dialogare con altri testi dell’epoca e permettere ricerche all’interno di un
            corpus scelto. Nel dettaglio son state conservate le maiuscole e l’ortografia dei nomi
            propri; rettificata l’ortografia di alcuni avverbi (daddosso → da dosso; peravventura →
            per avventura; perlaqualcosa → per la qual cosa; in somma → insomma; forsi → forse;
            leggiermente → leggermente; alcerto → al certo; più tosto → piuttosto; non dimeno →
            nondimeno; a punto → appunto; ognu’uno → ognuno; finattanto → fintanto); modernizzata
            l’ortografia delle preposizioni (su la → sulla; co i → coi; de i → dei), soppressa la
            “j” al posto delle “ii”; normalizzato l’uso dell’apostrofo (un altra → un’altra),
            corretto gli accenti (nè → né), rettificate ancora le seguenti parole: mezo → mezzo;
            Pariggi → Parigi; legiadro → leggiadro; esemplo → esempio; franzese → francese. Il
            corsivo di alcune parole messe in evidenza è stato riservato per le parole straniere,
            mentre le virgolette lo hanno sostituito nella funzione di messa in rilievo. È stata
            corretta l’ortografia dei nomi dei passi che Dufort cita in francese nonché i termini
            Boëmienne → <hi rend="i">Bohémienne</hi>; Alamanda → <hi rend="i">Allemande</hi>. Il
            lettore troverà nella tabella seguente l’ortografia originale e il capitolo
            corrispondente.</p>
          <table rend="left">
            <spanGrp type="colgroup">
              <span type="col" style="width: 46%" rend="col1"/>
              <span type="col" style="width: 27%" rend="col2"/>
              <span type="col" style="width: 26%" rend="col3"/>
            </spanGrp>
            <row>
              <cell cols="3" rend="center">Passi citati nel Trattato di Dufort</cell>
            </row>
            <row>
              <cell>Ortografia originale<lb/><lb/></cell>
              <cell>Ortografia corretta</cell>
              <cell>Capitolo</cell>
            </row>
            <row>
              <cell>Battimenti</cell>
              <cell>[<hi rend="i">Battement</hi>] </cell>
              <cell>30</cell>
            </row>
            <row>
              <cell>
                Bilanciato <hi rend="i">Balancé</hi>
              </cell>
              <cell>Balancé</cell>
              <cell>26</cell>
            </row>
            <row>
              <cell>Cadente <hi rend="i">Tombé</hi>
              </cell>
              <cell>Tombé</cell>
              <cell>27</cell>
            </row>
            <row>
              <cell>Contrattempo <hi rend="i">Contretemps</hi>
              </cell>
              <cell>Contretemps</cell>
              <cell>19</cell>
            </row>
            <row>
              <cell>Fioretto <hi rend="i">De Bourée, ou Fleuret</hi><lb/><lb/>
              </cell>
              <cell>
                <hi rend="i">Bourrée</hi>
                <hi rend="i">, ou Fleuret</hi>
              </cell>
              <cell>18</cell>
            </row>
            <row>
              <cell>Gagliarda <hi rend="i">De Gagliarde</hi>
              </cell>
              <cell>Gaillarde</cell>
              <cell>24</cell>
            </row>
            <row>
              <cell>Giro della gamba</cell>
              <cell>[<hi rend="i">Tour de jambe</hi>] </cell>
              <cell>30</cell>
            </row>
            <row>
              <cell>Gittato <hi rend="i">Jetté</hi>
              </cell>
              <cell>Jeté</cell>
              <cell>12</cell>
            </row>
            <row>
              <cell>Grave <hi rend="i">Grave, ou de Courante</hi><lb/><lb/>
              </cell>
              <cell>Grave, ou de Courante</cell>
              <cell>25</cell>
            </row>
            <row>
              <cell>Mezzo Contrattempo <hi rend="i">Demi-Contretemps</hi>
              </cell>
              <cell>Demi-Contretemps</cell>
              <cell>20</cell>
            </row>
            <row>
              <cell>Mezzo Gittato <hi rend="i">Demi-Jetté</hi>
              </cell>
              <cell>
                <hi rend="i">Demi-Jeté</hi>
              </cell>
              <cell>13</cell>
            </row>
            <row>
              <cell>Mezzo Tronco <hi rend="i">Demi-Coupé</hi>
              </cell>
              <cell>Demi-Coupé</cell>
              <cell>14</cell>
            </row>
            <row>
              <cell>Movimenti del ginocchio, Balonné</cell>
              <cell>Ballonné</cell>
              <cell>30</cell>
            </row>
            <row>
              <cell>Piegato, e Rialzato <hi rend="i">Plié, et Relevé</hi>
              </cell>
              <cell>Plié, et Relevé</cell>
              <cell>9</cell>
            </row>
            <row>
              <cell>Pirola <hi rend="i">Piroüette</hi>
              </cell>
              <cell>Pirouette</cell>
              <cell>10</cell>
            </row>
            <row>
              <cell>Rigodone <hi rend="i">De Rigaudon</hi>
              </cell>
              <cell>Rigaudon</cell>
              <cell>21</cell>
            </row>
            <row>
              <cell>Saltante <hi rend="i">Sauté</hi>
              </cell>
              <cell>Sauté</cell>
              <cell>11</cell>
            </row>
            <row>
              <cell>Scacciato <hi rend="i">Chassé</hi>
              </cell>
              <cell>Chassé</cell>
              <cell>17</cell>
            </row>
            <row>
              <cell>Sdrucciolata <hi rend="i"> Glissade</hi>
              </cell>
              <cell>Glissade</cell>
              <cell>28</cell>
            </row>
            <row>
              <cell>Semplice, o Naturale <hi rend="i">Simple, ou Naturel</hi>
              </cell>
              <cell>Simple, ou Naturel</cell>
              <cell>8</cell>
            </row>
            <row>
              <cell>Sfuggito <hi rend="i">Eschapé, ou Sailli</hi><lb/><lb/>
              </cell>
              <cell>
                <hi rend="i">Echappé</hi>
                <hi rend="i">, ou Sailli</hi>
              </cell>
              <cell>16</cell>
            </row>
            <row>
              <cell>Sissone <hi rend="i">De Sissonne</hi>
              </cell>
              <cell>Sissonne</cell>
              <cell>22</cell>
            </row>
            <row>
              <cell>Staccato</cell>
              <cell>[<hi rend="i">Dégagé</hi>] </cell>
              <cell>30</cell>
            </row>
            <row>
              <cell>Tronco <hi rend="i">Coupé</hi>
              </cell>
              <cell>Coupé</cell>
              <cell>15</cell>
            </row>
            <row>
              <cell>Unito <hi rend="i">Assemblé</hi>
              </cell>
              <cell>Assemblé</cell>
              <cell>23</cell>
            </row>
          </table>
        </div>
      </div>
      <div xml:id="testo">
        <head>Trattato del Ballo Nobile di Giambattista Dufort</head>
        <div type="book" xml:id="tratatto-ballo-nobile">
          <head>Trattato del Ballo Nobile</head>
          <div type="dedication" xml:id="tratatto-ballo-nobile_dedica">
            <head>[Dedica]</head>
            <salute>[1] Eccellenze,</salute>
            <p>[2] Le signorili e generose maniere che l’Eccellenze Vostre, infin da quel tempo
              ch’ebbi l’onor di essere annoverato tra’ vostri servidori, compiaciute sempremai si
              sono benignamente usare inverso di me, mi hanno di sì fatto peso d’obbligazioni
              aggravato, che l’aver io abbandonata la Francia, ove nacqui, parte non meno
              considerabile dell’Europa che di tutto il Mondo; l’essermi poco curato di parecchie
              altre Città cospicue d’<placeName>Italia</placeName>; ed ultimamente l’aver diliberato
              impiegare nel vostro servizio il restante tempo della mia vita, mi sono tutte sembrate
              cose le quali anzi mi potrebbono in picciola parte alleggiare che del tutto sottrarre
              da quella importabilissima gravezza. Per non tralasciare intanto alcun altro mezzo da
              soddisfare al giusto insieme ed ardente disiderio che tengo d’andarmene tuttavia il
              meglio che posso alleviando; ed oltracciò per non offendere nel difforme vizio
              dell’ingratitudine; essendomi a rintracciar messo altra via, da fare alcuna cosa la
              qual vi potesse piacere (poiché ogni vostro, avvegnaché lieve gradimento, sarebbe per
              tormi da dosso una gran parte del detto peso) m’è venuto finalmente pensato fare un
                <hi rend="i">Trattato del Ballo Nobile</hi>, nel quale fossero con ogni possibile
              chiarezza raccolte e dichiarate le regole ed i precetti generali d’una tal arte. E di
              già dopo aver io durate lunghissime fatiche, finalmente eccolo per mezzo delle stampe
              uscito alla luce del Mondo: la quale, perciocché soventi volte addiviene che, per
              diverse cagioni, in densissima tenebra si tramuti con sommo detrimento della stima de’
              poveri Autori, ho avuto l’ardimento d’allogar nel suo fronte il chiaro e
              splendidissimo nome dell’Eccellenze Vostre, acciocché, se per avventura gli manca il
              proprio lume, abbia modo, nella copia che ne gli bisogna, da provvedersene. Quindi
              messomi a nuovamente pensare che altro scemamento d’obbligazioni si fosse per me fatto
              con una tale fatica, ho trovato pur quello assai lieve, e queste tuttavia pesantissime
              ed infinite. Per la qual cosa ho chiaramente coll’esperienza ravvisato il peso della
              vostra grandezza e la leggerezza della mia insufficienza; e che io posso
              dall’Eccellenze vostre esser colmato di benefizi, ma che non posso né anche in
              picciola parte soddisfargli. Supplisca adunque alle mie necessarie mancanze l’innata
              generosità dell’animo vostro. E prendiate con gradimento non già quello che vi si
              dovrebbe, ma ciò ch’io sono in istato di potervi presentare. E dando da tempo in tempo
              qualche occhiata a questo libro che io vi óffero, piacciavi ch’io ne ritragga il
              frutto non già d’ammaestramento, ma di ricordazion delle cose che voi perfettamente
              sapete. Ed ultimamente, pregando il più che so e posso l’Eccellenze Vostre a tenermi
              sotto quella valevolissima protezione che finora ho goduta, finisco facendovi
              profondissimo inchino.</p>
            <dateline>Di Napoli addì 6 Novembre 1728.</dateline>
            <signed>Dell’Eccellenze Vostre umilissimo divotissimo ed obbligatissimo servidor vero
              Giambatista Dufort.</signed>
          </div>
          <div type="introduction" xml:id="tratatto-ballo-nobile_avviso">
            <head>Avviso a chi legge</head>
            <p>[1] Quantunque l’invenzion della Danza sia antichissima, per quello che ne scrivono
              molti Autori che trattano degl’Inventori di essa e delle <term type="people"
                >Nazioni</term> presso le quali fu in grandissimo uso; tuttavia non si può
              fermamente dire che gli Antichi, i quali invero ballavano o saltavano regolati
              dall’armonia, abbiano avuta notizia della Danza regolata, cioè composta di que’ soli
              passi i quali, secondo le regole appresso trovate, si possono adoperare.</p>
            <p>[2] Gl’<term type="people">Italiani</term>, senz’alcuna contraddizione, furono i
              primi a dar le regole della Danza, sulle quali scrissero alcuni libri. Il più antico
              di essi fu dato alle stampe a <placeName>Milano</placeName> l’anno 1468, e che ha
              questo titolo: <title>Il Ballarino perfetto</title> di <persName>Messer Rinaldo
                Rigoni</persName>, Dedicato al Serenissimo Signore <persName>Galeazzo Sforza Duca di
                Milano</persName>; ed il più novello è stampato in <placeName>Venezia</placeName>
              l’anno 1581, il cui titolo è quest’altro: <ref
                target="http://www.pbm.com/~lindahl/caroso/facsimile/all.pdf"><title>Il
                  Ballarino</title></ref> di Messer <persName>Fabrizio Caroso da
                Sermoneta</persName>, diviso in due Trattati, Dedicato alla Serenissima Signora, la
              Signora <persName>Bianca Cappello de’ Medici Gran Duchessa di Toscana</persName>.</p>
            <p>[3] I <term type="people">Spagnoli</term> poi furono i primi che impararono la Danza
                <term type="people">Italiana</term>, a cui aggiunsero alcune capriole ed il suono
              delle castagnette; per la qual cagione questa Danza, che prima si diceva <term
                type="people">Italiana</term>, appresso ricevè due nomi co’ quali era
              indifferentemente, siccome è anche di presente, chiamata, cioè <term type="people"
                >Italiana</term> e <term type="people">Spagnola</term>. I passi di questa Danza,
              comeche fatti in cadenza sopra alcune arie di malissimo “gusto”, non erano già
              naturali, ma sì faticosi e forzati. I piedi si teneano paralleli, donde nasceva che i
              passi riuscivano duri ed inflessibili. Le braccia sopra i lati distese e diritte, come
              si vede dalle figure delle quali vanno adorni i libri di sopra recati. Le figure eran
              poco considerabili e del tutto spogliate del buon “gusto” che regna oggidì. <anchor xml:id="tratatto-ballo-nobile_avviso_3-q1"/>Insomma
              questa Danza <term type="people">Italiana</term> o <term type="people"
              >Spagnola</term>, la quale immagino che a quel tempo riuscita fosse gradevole, di
              presente sarebbe in vero molto ridicolosa a vedere; in guisaché Monsieur
                <persName>Filibois</persName>, Maestro di Ballo nella Corte Imperiale, ne ha
              composto un carattere buffonesco, il quale, vestito egli all’antica maniera <term
                type="people">Italiana</term>, con somma ammirazione di tutti sopra i più cospicui
              teatri d’<placeName>Italia</placeName> ha ballato.</p>
            <p>[4] Egli non ha guari che in alcuni Collegi d’<placeName>Italia</placeName> v’erano
              de’ Maestri di Ballo <term type="people">Italiani</term> e <term type="people"
                >Spagnoli</term>, i quali insegnavano questa Danza. Ma appresso, essendo arrivata
              ne’ detti Collegi la Danza <term type="people">Francese</term>, incontinente l’<term
                type="people">Italiana</term>, oscurata ed avvilita dalla vaghezza di quella, si
              cominciò a disusare; ed in pochissimo tempo accadde che la danza <term type="people"
                >Francese</term> s’imparava per necessità, dove la <term type="people"
                >Spagnola</term> (contuttoché i Maestri, seguendo l’uso francese, lasciate avessero
              le lor parallele positure de’ piedi e la durezza ed inflessibilità delle loro braccia)
              s’imparava solamente per rarità.</p>
            <p>[5] Se gl’<term type="people">Italiani</term>, com’è detto, furono i primi Inventori
              della Danza regolata, bisogna pur confessare che i <term type="people">Francesi</term>
              stati son quelli che l’hanno ridotta a miglior perfezione. Hanno essi saputo alla
              danza da Teatro adattare tutto ciò che si può immaginare di spiritoso e sorprendevole,
              ed a quella da Sala di più nobile e maestoso. Monsieur de
                <persName>Beauchamp</persName>, compositore di Balli nelle prime Opere in musica
              introdotte a <placeName>Parigi</placeName>, imprese sotto <persName>Luigi il
                Grande</persName>, a cui ebbe egli l’onore di dar lezione di ballo, questa non men
              penosa che leggiadra fatica. Alla quale poi Monsieur <persName>Pecour</persName>,
              compositore di balli nell’<placeName>Accademia Reale di Parigi</placeName>, ha dato
              con tanto applauso l’ultima mano. Insomma questi due chiarissimi Professori hanno sì
              fattamente perfezionata la Danza, e levatala a così alto segno, che non solamente
              hanno in piccolo spazio di tempo fatto mandare in disuso tutte le altre Danze, ma
              hanno obbligato moltissime <term type="people">Nazioni</term>, e forse le più colte
              del Mondo tutto, a non preggiarsi in altra maniera che nella francesca, ballare.</p>
            <p>[6] Di queste due specie di Danze, quella da Teatro, per lo <term type="technical"
                >raddoppiamento</term> de’ passi <term type="technical">battuti</term>, <term
                type="technical">capriolati</term> o <term type="technical">pirolati</term>, si
              rende assai faticosa a ballare. Ella non serve, né dovrebbe servire, se non a’ <term
                type="technical">Professori di Ballo</term>, de’ quali, riuscendone per lo Teatro
              assai pochi, vengono in conseguenza a farsi molto preggiare. E per contrario la <term
                type="dance">Danza da Sala</term>, o da <term type="dance">Festino</term> che
              vogliam dire, della quale io tratto nel presente libro, è assai men faticosa di quella
              da Teatro. Serve alle Dame, Cavalieri ed altre gentili persone, e per fino i Monarchi
              non hanno ritegno di volerla imparare, e perciò poi ha ricevuto il nome di <term
                type="dance">Ballo Nobile</term>.</p>
            <p>[7] Questa Danza è uno de’ tre nobili esercizi che s’insegnano in tutte l’Accademie e
              Collegi dell’<placeName>Europa</placeName>, i quali sono il Cavalcare, la Scherma e la
              Danza. De’ quali quest’ultima perfeziona e dà grazia alle persone ben fatte, ed
              all’incontro nasconde i difetti di coloro a’ quali la Natura è stata poco liberale de’
              doni suoi.</p>
            <p>[8] Questo si è il più nobile e leggiadro divertimento, così delle Corti sovrane che
              dell’altre Città cospicue. Ed in vero non v’è in esse cosa più magnifica, e che dia
              maggior diletto, quanto le feste di Ballo, nelle quali si fanno ammirare e
              contradistinguere, tra gli altri, coloro che sanno perfettamente la Danza.</p>
            <p>[9] Questo nobile esercizio, non essendo già violento, ma temperato, oltre l’esser
              richiesto e necessario nelle persone di distinzione, serve parimente a coloro che
              hanno bisogno, per conservarsi nella salute, di tenere il corpo esercitato.</p>
            <p>[10] Or sopra esercizio ed arte così nobile, essendomi io per lungo spazio di tempo
              messo a considerare se trovar si potessero le regole generali per mezzo delle quali si
              potesse con ogni agevolezza e perfettamente ballare ogni Danza, alla perfine m’è
              venuto fatto di ritrovarle, e con ogni possibile distinzione le ho messe in chiaro nel
              presente Trattato; nel quale spezialmente ho renduti aperti i movimenti del corpo,
              donde procedono tutti i passi del ballo nobile. I quali essendo, tra le parti della
              Danza, la principale, ho dovuto minutamente ad uno ad uno andargli disaminando, per
              ravvisar di quanti e quali movimenti ciascuno di essi sia composto; affine di
              conoscere facilmente il principio, il mezzo ed il fine di ciascun passo; e sopra quale
              de’ detti movimenti si trovi la cadenza, o battuta, di quell’aria che si vuole
              ballare, senza la qual notizia è impossibile il poterla ravvisare. Ed ho anche voluto,
              lasciate da parte le figure dimostrative d’Uomini e Donne, le quali non servono a
              nulla, se non a guarnire i libri e dar diletto a’ ragazzi, servirmi delli segni di
                <title>Chorografia, o dell’Arte di scriver le Danze</title>, ne’ quali agevolmente
              si comprendono le positure ed i movimenti di ciascun passo.</p>
            <p>[11] E finalmente questo mio libro potrà esser molto utile a tutti gli amadori di
              cotal arte, e di semplice solazzo a’ buoni Maestri di Ballo. Quando adunque, savissimo
              Leggitore, ti sia a grado il voler imparare la Danza Nobile, piaciati leggerlo
              attentamente, e vivi felice.</p>
          </div>
          <div type="chapter" xml:id="tratatto-ballo-nobile_1">
            <head>Capitolo I. Del Ballo, e delle parti che lo compongono</head>
            <p>[1] Il Ballo è un’arte di muovere ordinatamente il corpo, affine di piacere agli
              spettatori.</p>
            <p>[2] Per acquistare una tal’arte fa di mestieri saper secondo la regola appoggiare i
              piedi sulla terra, equilibrare il corpo, muoverlo a tempo con alcuni artifiziosi e
              leggiadri passi, accompagnarlo eziandio col regolato movimento delle braccia, ed
              ultimamente saper tutte queste cose adoperare, sulle figure: nel che consiste il
              compimento dell’opera.</p>
            <p>[3] E per ordinatamente procedere alla sposizione di tutte le parti del ballo nobile,
              cominciando dalle più semplici, ed alle più composte ed intralciate a parte a parte
              passando, daremo principio al presente trattato dalle positure de’ piedi, accioché
              ognun sappia in quanti modi si possano, graziosamente e con regola, tenere appoggiati
              sulla terra, e schifi tutte l’altre maniere sconce e disordinate, le quali non possono
              nella danza aver luogo. Secondariamente diremo dell’equilibrio, che dee tenere il
              corpo nel ballo: e faremo conoscere, quanto sia necessario il saperlo ben pone in uso.
              Nel terzo luogo, situati i piedi sulla terra ed il corpo in equilibrio, dimosterremo
              come bisogni muoverlo: e additeremo tutti i movimenti che mai si possono ballando fare
              ed il sommo utile che dalla lor notizia si può trarre. Innanzi poi di procedere a’
              passi, i quali da’ movimenti vengon composti, diremo nel quarto luogo della cadenza e
              de’ tempi suoi, senza la cui intelligenza non si può nel ballo alcuno passo formare.
              Nel quinto luogo dichiareremo tutti i passi del ballo nobile, de’ quali ad uno ad uno
              e partitamente trattando, mosterremo la positura, l’equilibrio, i movimenti ed il
              valore: e queste cose non solamente si vedranno in iscritto, ma eziandio nelle figure,
              dalle quali i capitoli che di tutto ciò trattano vanno accompagnati ed adorni.
              Appresso nel sesto luogo tratteremo del movimento delle braccia, il quale è anche una
              parte del ballo assai necessaria. E nel settimo luogo diremo della figura, ovvero del
              cammino che far dee colui che balla, su del quale voglionsi porre in atto tutte quelle
              cose che si saranno, ne’ capitoli precedenti a quello della figura, dimostrate. Or, da
              questa generale idea data della danza nobile, è da passare con debito ordine alla
              particolare dimostrazione delle qui sopra recate parti che la compongono.</p>
          </div>
          <div type="chapter" xml:id="tratatto-ballo-nobile_2">
            <head>Capitolo II. Delle Positure de’ piedi</head>
            <p>[1] Le positure de’ piedi, le quali, comunque fatte, sono infinite, si riducono nella
              danza al solo numero di dieci. Delle quali cinque hanno uso così nel ballo nobile che
              in quello da teatro, e s’appellano positure vere o buone; e le restanti cinque nel
              solo ballo da teatro, le quali positure son dette false.</p>
            <p>[2] La vera o buona positura consiste nel situare i piedi sulla terra secondo una
              certa e determinata misura, in modo che quelli tengano egualmente le lor punte rivolte
              in fuori.</p>
            <p>[3] La falsa positura, per contrario, consiste nel situare i piedi sulla terra anche
              secondo una certa e determinata misura, in modo che amendue, o almeno una delle lor
              punte, siano rivolte al di dentro.</p>
            <p>[4] Or essendo mio intendimento di trattare solamente della danza nobile, da parte la
              teatrica e le di lei false positure lasciando, procedo innanzi alla dichiarazione
              delle cinque buone. Le quali, perché meglio si comprendano, l’esporremo sotto gli
              occhi nelle figure che seguiranno: per la intelligenza delle quali si deono prima
              d’ogn’altra cosa diciferare i pochi segni che le compongono.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img01.png"/>
            </figure>
            <p>[5] La figura ACBD rappresenta la presenza del corpo, i cui lati sono additati dalle
              lettere AB, la parte davanti da C e la deretana da D.</p>
            <p>[6] La linea EF, la quale non si troverà solamente nelle figure delle positure de’
              piedi, ma anche di tutti i passi, mostra il principio del cammino sul quale deono
              avviarsi i passi del ballo per incominciar la figura.</p>
            <p>[7] La figura GHI dinota il piede, di cui G mostra il tallone, H la noce ed I la
              punta.</p>
            <p>[8] E la figura LM rappresenta i due piedi, de’ quali M dinota il destro ed L il
              sinistro. E per non incorrere in alcuno errore nel discernere un piede dall’altro, non
              si dee già regolare da’ loro talloni, sì che giacendo questi a lato destro s’abbia da
              estimare che rappresentino il piè destro, ovvero giacendo a lato sinistro s’abbia da
              credere che dinotino il piè sinistro: ma si è da prender regola dalle lineette a’
              talloni appiccate, le quali, dall’uno o dall’altro lato che guardino, mostrano
              costantissimamente l’uno o l’altro piede, cioè il destro se a destra, ed il sinistro
              se a sinistra stanno rivolte. E nel vero se nella quinta positura, come innanzi
              ravviseremo, si volesse alcun regolare dalla giacitura de’ talloni, e non già dalla
              guardatura delle suddette piccole linee, leggermente potrebbe pigliare un per un altro
              piede. Ritorniamo di presente alle positure de’ piedi, donde ci dipartimmo.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img02.png"/>
            </figure>
            <p>[9] La prima positura consiste nel tenere in tal modo i piedi appoggiati sulla terra,
              che i lor talloni si trovino egualmente l’uno all’altro congiunti, tenendosi, come è
              detto, i piedi rivolti al di fuori.</p>
            <p>[10] La seconda nel tenere i piedi aperti sopra una medesima linea, serbandosi tra’
              due talloni la distanza d’un piede intero.</p>
            <p>[11] La terza nel tenere la parte deretana del tallone d’un piede alla noce
              dell’altro congiunta.</p>
            <p>[12] La quarta si fa situando i piedi uno innanzi l’altro sopra la medesima linea,
              serbando tra l’uno e l’altro tallone la distanza d’un piede intero.</p>
            <p>[13] La quinta ed ultima positura consiste nel tenere sì fattamente i piedi
              appoggiati sulla terra, che la parte deretana del tallone del piè che si trova innanzi
              vada direttamente a formare quasi un angolo retto sulla punta del piè che rimane
              addietro.</p>
            <p>[14] Or qui è da avvertire che le addotte regole delle positure de’ piedi allora
              hanno il suo vigore e si debbono osservare, qualora ambedue i piedi stanno appoggiati
              sulla terra. Perciocché quando un sol piede vi si trova fermo, il che tratto tratto
              nel ballo accade, non v’ha altro obbligo a rispetto dell’altro il quale si trova in
              aria, che, volendolo appoggiare, si mandi giù sopra una delle dette positure, fuor
              delle quali non è lecito in niun modo di tenere i piedi nel ballo nobile. Ed
              avvegnaché alcuna volta, ne’ passi che si fanno col movimento circolare, i piedi si
              trovino sopra alcuna delle cinque false positure, le quali, come è detto, voglionsi
              solamente adoperare nella danza da teatro: tuttavia però, oltre che ciò nasce da pura
              necessità e dalla naturalezza del circolar movimento, i piedi non vi rimangono fermi e
              stabili: ma incontanente deono passare sopra una delle buone positure. Per la qual
              cosa questo necessario difetto viene a rendersi impercettibile.</p>
            <p>[15] Si vogliono oltre a ciò due altre cose avvertire prima che si conduca al termine
              il presente capitolo. La prima si è che bisogna bene addestrarsi a porre in opera le
              riferite positure de’ piedi, le quali sì sono necessarie a chi è vago d’imprendere il
              ballo nobile come le lettere dell’alfabeto a chi è disideroso di saper leggere; ovvero
              come le fondamenta abbisognano all’edifizio. La seconda si è che si dee ognuno
              guardare d’esser troppo scrupoloso e sofistico intorno alla loro misura. Onde se, per
              avventura adoperandole, non si serbasse una matematica esattezza (purché non si
              venisse ad uscire fuori della linea sopra cui si deono i piedi appoggiare), non si
              commetterebbe alcun fallo: tanto maggiormente che chi balla non ha né piedi, né chi
              guarda nel visivo senso il compasso, per non incorrere o per osservare gl’insensibili
              difetti che mai possono intervenire. Perché, se nel situare i piedi sulla seconda o
              quarta positura un pocolin si sbagliasse della diterminata distanza d’un piede intero,
              il quale, come di sopra è detto, dee trovarsi fraposto tra l’uno e l’altro tallone,
              non sarebbe al certo cosa da imputare ad errore. E la sperienza, delle cose maestra e
              regolatrice, ci fa alle volte conoscere che la disposizione o natural costituzione
              dello scolare patir non potendo tutto il rigore delle suddette leggi, deesi egli
              dispensare da cotanta e sì per lui malagevole esattezza. E però il giudicioso e
              prudente Maestro dee badar bene sopra i naturali difetti, per potergli, se non già
              come si dovrebbe, almeno come potrà il meglio, correggere ed ammendare.</p>
          </div>
          <div type="chapter" xml:id="tratatto-ballo-nobile_3">
            <head>Capitolo III. Dell’Equilibrio del Corpo</head>
            <p>[1] Sposte le positure de’ piedi, le quali, come è detto, appartengono al ballo
              nobile, l’ordine impreso richiede che dell’equilibrio del corpo si faccia nel presente
              luogo parola; per quindi procedere innanzi a’ movimenti ed a’ passi che dee fare.</p>
            <p>[2] L’equilibrio rispetto al ballo consiste nel tenere il corpo diritto, grazioso,
              ben disposto e niente forzato oltra la sua naturalezza, in modo che tutto il suo peso
              s’appoggi sopra le piante, ovvero sopra le punte de’ piedi, in quelle diverse maniere
              che or ora farem vedere.</p>
            <p>[3] Si può il corpo equilibrare in sei modi tra lor differenti. Primieramente
              tenendolo appoggiato sopra amendune le piante de’ piedi. Secondariamente sopra
              amendune le punte loro. Nel terzo modo sopra la pianta d’un piede, toccandosi colla
              punta dell’altro la piana terra. Appresso nel quarto modo, si può tenere tutto il
              corpo appoggiato sopra la punta d’un solo piede, toccandosi la terra colla punta
              dell’altro. Nel quinto modo si può equilibrare tutto il corpo sopra la pianta d’un
              piede, senza che l’altro tocchi affatto la terra. E nel sesto ed ultimo modo sulla
              punta d’un piede, tenendosi l’altro in aria.</p>
            <p>[4] La notizia di questi equilibri non serve già per andare investigando nella
              formazione de’ passi, quante volte, ed in quanti modi il peso del corpo si vada
              trovando, or su questo or su quell’altro equilibrio: il che sarebbe un voler andare
              all’infinito, ed un voler più tosto filosofare che ballare. Anzi io porto fermissima
              opinione che, se colui che balla volesse andare disaminando gli equilibri di ciascun
              passo, ponendo mente al peso del corpo che or si trova sulle piante, ed or sulle punte
              de’ piedi nelle sei maniere dette di sopra, non dico già in una misura o tempo
              d’armonia, ma forse in cento, non sarà per formare un solo passo. Ma sì solamente
              bisogna, per sapere, equilibrato che sarà il corpo in uno de’ detti modi, da qual
              piede si deano i passi incominciare e come si vogliano finire, per trovarsi il corpo
              in istato da poter formare i passi che sieguono appresso. Sopra di che dar si possono
              due regole generali.</p>
            <p>[5] La prima si è che, equilibrato il corpo ne i due primi modi, cioè sopra le piante
              o sopra le punte de’ piedi, si possono indifferentemente i passi coll’uno o coll’altro
              piè cominciare. La seconda che, equilibrato il corpo negli altri quattro modi, cioè
              sopra la pianta ovvero sopra la punta d’un piede, toccandosi colla punta dell’altro la
              piana terra, ovvero tenendosi in aria; non si possono da quel piè cominciare i passi
              sopra di cui si trova tutto il peso del corpo, fuor solamente i contratempi ed i mezzi
              contratempi, come a suo luogo faremo aperto.</p>
            <p>[6] Sono finalmente da avvertire alcune cose intorno all’equilibrio o portamento
              della Dama e del Cavaliere rispetto alla danza nobile. La Dama adunque dee tenere la
              testa diritta e la gorgia alquanto recata in fuori; il guardo non alto, né basso, ma
              sì a mezz’aria: le spalle basse e tirate indietro, accioché il petto comparisca ben
              largo; lo stomaco avanzato ed il ventre ritirato; i piedi in fuori; le braccia basse
              sopra il mezzo di ciascun lato, non troppo aperte, né troppo serrate; le mani,
              coll’indice e pollice delle quali deve ella tenere l’uno e l’altro lato della vesta,
              voglionsi tenere colle piante non troppo rivolte innanzi, accioché non apparisca
              troppo distesa, né molto rivolte indietro, per non comprimerla e farla vedere troppo
              angusta, ma sì sono da tenere nel mezzo di questi due modi. E soprattutto avverta a
              far ciò con un’aria nobile, graziosa, facile e naturale. Il Cavaliere tenga anche la
              testa diritta: le spalle basse ed alquanto ritirate indietro; lo stomaco un poco
              avanzato innanzi; il ventre niente recato in fuori, ma sì ritirato; i ginocchi distesi
              in fuori; le gambe diritte ed i piedi bene in fuori rivolti. E soprattutto si guardi
              di parere affettato, schifi la forza e prenda un’aria nobile, agevole e naturale.</p>
          </div>
          <div type="chapter" xml:id="tratatto-ballo-nobile_4">
            <head>Capitolo IV. De’ Movimenti del Corpo</head>
            <p>[1] Il movimento del corpo si è quel portarsi di colui che balla, o in giro sopra il
              suo proprio luogo, o dal luogo ove ei si trova in un altro.</p>
            <p>[2] I movimenti o sono semplici, ovvero composti. I semplici sono quelli che
              s’adoperano tutti soli e che non vanno uniti a più spezie di movimenti. I composti,
              per contrario, sono quelli che vanno congiunti a più movimenti di spezie diversa. I
              movimenti semplici sono quattro, cioè piegato, rialzato, andante e circolare. Il
              piegato si fa piegando i ginocchi. Il rialzato, rialzando o distendendo i ginocchi.
              L’andante si fa camminando innanzi, addietro, dall’uno e dall’altro lato. Ed il
              circolare movendo il corpo in giro senza uscir dal suo propio luogo. I composti, i
              quali costano di due, o al più di tre semplici movimenti congiunti in uno, ed i quali
              sono assai frequenti nel ballo, sono per esempio: il piegar camminando un passo, il
              qual movimento è composto di due semplici, cioè del piegato e dell’andante; il piegar
              girando sul medesimo luogo a man destra o sinistra, il quale è parimente composto di
              due semplici, cioè del piegato e del circolare; il camminare un passo girando, il
              quale anche costa di due semplici, cioè dell’andante e del circolare; il piegar
              camminando e girando, che è prodotto da tre semplici, cioè dal piegato, dall’andante e
              dal circolare. Egli è inutile di recare in mezzo altri esempi de’ movimenti composti;
              ed all’incontro non è da tacere che, qualora si adoperano dal corpo più movimenti
              congiunti in uno, non s’hanno da contare per più movimenti, ma per un solo.</p>
            <p>[3] S’avverta oltracciò che a’ salti, i quali si fanno nei passi del ballo nobile,
              comeche per esser adoperati abbiano primieramente bisogno del piegamento de’ ginocchi,
              non si dee attribuire altro movimento distinto del rialzato, sì perché regolarmente
              dal medesimo distendimento de’ ginocchi, nel quale, come è detto, consiste il
              movimento rialzato, e per cui le piante de’ piedi calcano con empito la terra, vengono
              prodotti; e sì ancora, perciocché ogni movimento del corpo al piegato contrario, qual
              è il salto, deesi veracemente rialzato chiamare. Ed avvegnaché paia che, se non
              l’alzata che fa in aria il salto, almeno la cascata di quello non si possa col
              rialzato movimento confondere, o in un congiugnere, che dir vogliamo: essendo il
              levarsi in aria ed il cader giù due movimenti tra loro contrari e che non possono
              insieme stare. Tuttavia, se si considera che il primo di essi fa del salto la
              principal parte, e che il secondo è un suo necessario finimento, cagionato non già
              dalla forza del ballatore, ma sì dalla natura, si potrà chiaramente comprendere che la
              cascata del salto non si dee nel ballo avere per movimento diverso del rialzato. Tanto
              maggiormente, che dal passo saltante in fuori, il quale, come per innanzi nel suo
              particolare capitolo avvertiremo, non ha quasi uso alcuno nel ballo nobile, tutti gli
              altri salti si vogliono sì leggermente fare, acciocché il sostenuto e grave portamento
              della persona non si scomponga; che si dee più tosto far sembianti di saltare, che
              veramente levarsi in aria. E questo ammonimento, il quale è assai utile a’ Cavalieri,
              massimamente a coloro che sono troppo grandi della persona, è necessarissimo alle
              Dame, alle quali in niun modo è lecito saltare nel Ballo nobile.</p>
            <p>[4] Da’ movimenti, così semplici che composti, traggono tutti i passi del ballo, come
              da una sola cagione, l’origin loro. Per la qualcosa si dee studiosamente riflettere
              sopra la loro natura e differenza, affine di conoscere in un tratto di quanti e quali
              movimenti sia ciascuno passo prodotto; e qual di essi si debba nel principio, qual
              nella fine de’ passi trovare; e finalmente sopra qual de’ detti movimenti si trovi la
              cadenza, o battuta dell’armonia di quell’aria che si vuole ballare.</p>
          </div>
          <div type="chapter" xml:id="tratatto-ballo-nobile_5">
            <head>Capitolo V. Della Cadenza.</head>
            <p>[1] Da’ movimenti, come è detto, vengono prodotti tutti i passi del ballo nobile. I
              quali esser non dovendo dall’altrui talento, ma sì bene dall’armonia regolati, però,
              secondo l’ordine che nel principio prendemmo, seguita nel presente luogo a dire della
              cadenza.</p>
            <p>[2] Manifesta cosa è adunque che, essendo la danza figliuola dell’armonia, alcuno non
              sappia né possa ballare s’egli non conosce e co’ movimenti del corpo la cadenza di
              quella non siegue. E ciò è tanto vero che, quantunque alcuno abbia tutta l’agilità,
              speditezza e grazia della persona, e che sappia formare tutti i passi; se peravventura
              non saprà adattargli alla misura dell’armonia, egli non saprà mai ballare.</p>
            <p>[3] Potrei qui fare un diffuso catalogo, riducendo le varie maniere ed i diversi
              tempi co’ quali l’armonia si misura, se il mio proponimento stato fosse d’insegnare
              altrui la musica; ma perciocché ad altro è inteso il mio fine, cioè a trattare del
              ballo nobile, perciò parleremo di quelle sole misure che cotal arte riguardano.</p>
            <p>[4] In tutta la danza adunque altre misure di tempi non hanno luogo che la misura di
              due tempi, detta binaria, e quella di tre tempi, ternaria volgarmente appellata. E
              tutte le altre misure, delle quali la musica abbonda, si possono di leggieri nel ballo
              a queste due misure di due e di tre tempi ridurre. E, se con tutto il rigore parlar
              volessimo, ci converrebbe dire che non v’ha, né vi può avere, alcuna misura la qual
              binaria o ternaria non sia, perciocché, esser non potendo altrimenti i numeri che pari
              o impari, tutte le misure dell’armonia deono esser di ragion dupla, ovvero tripla.
              Onde i Maestri di Musica non possono già mutare la sustanza delle ragioni, o misure
              dell’armonia, essendo elleno eterne, immutabili e necessarie: ma sì possono variarne i
              modi, dividendole e suddividendole a lor talento, senza però ch’elle cessino di
              rimaner tutte duple, ovvero triple.</p>
            <p>[5] Il tempo binario s’adopera per lo più in quelle danze che speditamente e con
              prestezza deono esser ballate: come per esempio la <term type="dance">Giga</term>, la
                <term type="dance">Gavotta</term>, la <term type="dance">Bourrée</term>, il <term
                type="dance">Rigodone</term>, l’<term type="dance">Allemande</term>, ed altre
              simili. Il tempo ternario serve a quell’altre danze, le quali si vogliono posatamente
              e con maggior gravità delle prime ballare: come per esempio la <term type="dance"
                >Sarabanda</term>, la <term type="dance">Ciaccona</term>, la <term type="dance"
                >Follia</term>, l’<term type="dance">Amabile</term>, ed altre simili. E comeché
              v’abbia delle danze, l’arie delle quali sono così posate che sembrano più tarde di
              quelle che sono sul tempo ternario composte, e le quali sono notate sopra quattro
              tempi, che i Musici dicono otto dodici, come per esempio l’<term type="dance">Entrata
                grave</term>, e l’arie che i <term type="people">Francesi</term> chiamano di <hi
                rend="i"><term type="dance">Lure</term></hi>; tuttavia però queste medesime arie si
              riducono al tempo binario, sopra cui vengono ad esser ballate, senza che in niuna cosa
              si muti la posatezza o gravità loro.</p>
            <p>[6] Abbiasi dunque per fermo e per regola indubitata che nel ballo altre misure di
              tempi non hanno luogo che la binaria e la ternaria, le quali, come è detto, a due e
              tre si riducono; e che si deono, o presto o tardi, secondo il buon genio de’
              ballatori, esattissimamente e senza scemarne o crescerne un sol momento, sonare.</p>
            <p>[7] Ed ultimamente è da avvertire che color che vogliono in breve spazio imparare il
              ballo, è di bisogno che ottimamente sappiano la natura de’ detti due tempi. Da questo
              però non ne siegue che quei che non ne hanno perfetta notizia non possano, come quegli
              altri che gli hanno per le mani, ballare in cadenza: veggendosi tutto giorno
              esattissimamente ballare alcune persone, le quali la musica, o le proprietà e
              naturalezza de’ detti due tempi non sanno; perciocché facendosi loro per li buoni
              Maestri intendere che ogni passo del ballo deesi fare nello spazio d’un tempo, o
              misura d’armonia, e dinotandosi loro sopra qual movimento de’ passi si trovi la
              cadenza, o battuta della detta misura; coll’esercizio continuo e col tenersi a mente
              le sole due spiegate misure del tempo binario e ternario, imprender potranno con ogni
              esattezza a ballare: ma sì ne viene in conseguenza che in così brieve tempo, come
              coloro che avranno di quelli una perfetta conoscenza e che sapranno la musica, non
              impareranno a ballare. Ed all’incontro i Maestri di ballo hanno obbligo spezialissimo
              di saper tanto di musica, quanto basti loro per intendere compiutamente i detti due
              tempi; perciocché altrimenti non potranno giammai far acquistare per via di pratica a’
              loro scolari che non sanno di musica quegli abiti che si richieggono per ballare in
              cadenza.</p>
          </div>
          <div type="chapter" xml:id="tratatto-ballo-nobile_6">
            <head>Capitolo VI. De’ Passi del ballo nobile.</head>
            <p>[1] Si è dato finora sufficientemente ad intendere in che modo si deano i piedi
              tenere appoggiati sulla terra, come sia da tenersi il corpo in equilibrio ed in che
              maniera bisogni muoverlo a tempo. Or non potendosi il corpo muovere, se non col
              formare que’ passi i quali si convengono far nel ballo; per seguire l’ordine impreso,
              si doverà de’ passi in questo luogo far parola. E ciò farò io colla maggior chiarezza
              che sia possibile, quantunque questa materia sia molto intralciata e malagevole; e
              contuttoché alcuno non ce ne abbia infino ad ora dato in iscritto una chiara e
              distinta idea.</p>
            <p>[2] I movimenti, così semplici che composti, adoperati sopra le positure de’ piedi, e
              gli equilibri del corpo sono origine, principio e cagione di tutti i passi del ballo
              nobile. I quali essendo moltissimi, se ne vuol parlare per innanzi partitamente ad uno
              ad uno. Siaci ora prima d’ogn’altra cosa lecito tutti i lor nomi qui riferire. I
              quali, per secondar la presente usanza, o costume, che dir vogliamo (giacché ad alcuni
              amadori di cotal arte, per non dir tutti, s’odono nominar in francese; ed all’incontro
              ad alcuni altri, i quali sono d’assai minor numero, in toscano) così nell’uno, come
              nell’altro idioma saran per noi rapportati.</p>
            <p rend="lmarg1">[3] <hi rend="i">I Passi del Ballo Nobile sono i seguenti.</hi></p>
            <p>Semplice, o Naturale. <hi rend="i">Simple, ou Naturel.</hi></p>
            <p>Piegato, e Rialzato. <hi rend="i">Plié, et Relevé.</hi></p>
            <p>Pirola. <hi rend="i">Pirouette.</hi></p>
            <p>Saltante. <hi rend="i">Sauté.</hi></p>
            <p>Gittato. <hi rend="i">Jeté.</hi></p>
            <p>Mezzo Gittato. <hi rend="i">Demi-Jeté.</hi></p>
            <p>Mezzo Tronco. <hi rend="i">Demi-Coupé.</hi></p>
            <p>Tronco. <hi rend="i">Coupé.</hi></p>
            <p>Sfuggito. <hi rend="i">Echappé, ou Sailli.</hi></p>
            <p>Scacciato. <hi rend="i">Chassé.</hi></p>
            <p>Fioretto. <hi rend="i">De Bourrée, ou Fleuret.</hi></p>
            <p>Contrattempo. <hi rend="i">Contretemps.</hi></p>
            <p>Mezzo Contrattempo. <hi rend="i">Demi-Contretemps.</hi></p>
            <p>Di Rigodone. <hi rend="i">De Rigaudon.</hi></p>
            <p>Di Sissone. <hi rend="i">De Sissonne.</hi></p>
            <p>Unito. <hi rend="i">Assemblé.</hi></p>
            <p>Di Gagliarda. <hi rend="i">De Gaillarde.</hi></p>
            <p>Grave <hi rend="i">Grave, ou de Courante.</hi></p>
            <p>Bilanciato. <hi rend="i">Balancé.</hi></p>
            <p>Cadente. <hi rend="i">Tombé.</hi></p>
            <p>La Sdrucciolata, <hi rend="i">Glissade.</hi></p>
            <p>Staccato. <hi rend="i">Dégagé.</hi></p>
          </div>
          <div type="chapter" xml:id="tratatto-ballo-nobile_7">
            <head>Capitolo VII. Dichiarazione de’ segni che si trovano nelle Figure de’
              Passi.</head>
            <p>[1] Tutte le figure de’ Passi che seguiranno, essendo di tanti e sì diversi segni
              composte che mal si potrebbono, secondoché io estimo comprendere, se prima la
              significazione di quelli non si sapesse; convenevole cosa è che, innanzi d’entrare a
              dire de’ passi, i quali fanno di questo trattato la maggior parte, la sposizione de’
              detti segni si dea premettere. Ed avvegnaché, oltre di quelli che noi qui recheremo,
              abbiavi alcuni altri pochi segni i quali, a coloro che vogliono saper porre in
              iscritto le danze, sono necessari; tuttavia, non trattando io della Corografia, ovvero
              dell’arte di scriver le danze, stata già da altri sufficientemente insegnata, ma sì
              solamente dell’arte del Ballo; ho dovuto in questo luogo rapportare quei soli segni
              che sono opportuni ad intendere le figure de’ passi che seguiranno.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img03.png"/>
            </figure>
            <p>[2] La figura ABC rappresenta il passo, di cui A dinota il luogo dove si trovava il
              piede prima di camminare, la linea AB il cammino fatto e la linea BC il sito del piede
              dopo d’aver camminato, del quale B rappresenta il sito del tallone e C della punta del
              piede.</p>
            <p>[3] Il movimento piegato si descrive in due modi tra lor differenti. Primieramente
              con una piccola linea appiccata al passo, in giù riguardante, come si vede nella
              figura D, ed in secondo luogo con una consimil linea aggiunta al piede, come P
              rappresenta.</p>
            <p>[4] Il movimento rialzato notasi parimente così sul passo, come dinota la lettera E,
              che sul piede, come Q, con una piccola linea all’uno ed all’altro ad angoli retti
              congiunta.</p>
            <p>[5] Il salto è additato dal passo F, a cui sono due piccole linee l’una all’altra
              vicine aggiunte ad angoli retti.</p>
            <p>[6] Lo sdrucciolamento vien dinotato da due linee, la prima delle quali è ad angoli
              retti al passo attaccata, e la seconda ad angoli retti alla prima linea, e parallela
              al passo, come G rappresenta.</p>
            <p>[7] La cascata da due altre piccole linee vien dimostrata, la prima delle quali è al
              passo unita ad angoli retti, e la seconda ad angoli retti sulla punta della prima
              cascante, parallela al passo ed in su rivolta, come H fa vedere.</p>
            <p>[8] Il tenere il piè in aria si può in due guise significare. In primo luogo
              troncandosi con una piccola linea verso la punta il passo, come dimostra I; ed in
              secondo luogo troncandosi con una consimil linea il piede anche verso la punta, come R
              fa vedere.</p>
            <p>[9] Il punto messo davanti alla punta del piede del passo K dinota il dovere
              appoggiare il piè sulla punta senza che il corpo vi sia su portato. Ed il medesimo
              dimostra il punto messo davanti ad un piede, come la lettera S rappresenta.</p>
            <p>[10] Il movimento circolare adoperato nel luogo ove si trova il corpo notasi sopra i
              piedi con un mezzo quarto di circolo, quando si voglia mostrare un mezzo quarto di
              giro, in quella guisa che s’osserva nel piede T; con un quarto di circolo, quando un
              quarto di giro s’ha a significare, come si vede nella lettera V; con un mezzo circolo,
              volendosi dimostrar mezzo giro, in quel modo che mostra X; e finalmente con tre quarti
              di circolo, quando sono da notarsi tre quatti di giro, come Z ne dà a divedere. Quando
              però dinotar si volesse il movimento circolare andante, le porzioni di circolo
              andrebber messe non già sulli piedi ma sopra i passi.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img04.png"/>
            </figure>
            <p>[11] Due passi si congiungono insieme con una linea all’uno ed all’altro attaccata,
              in quella maniera che mostra N, la quale alli passi L ed M serve di legamento.</p>
            <p>[12] Ed ultimamente, quando si vuol dinotare che un passo deve andare due volte più
              veloce d’un altro, si vogliono adoperare due linee, in quella guisa che dinota la
              lettera O, per cui si dà ad intendere che il passo congiunto, cioè L, debba andar due
              volte più veloce del passo M, che lo congiugne.</p>
            <p>[13] Per la compiuta intelligenza de’ suddetti segni due cose mi rimangono ad
              avvertire. La prima si è che, quando essi si trovano notati sopra i passi, dinotano
              che si debbano i movimenti per loro dimostrati adoperar camminando; ove, quando vanno
              notati sopra i piedi, vogliono dimostrare doversi i detti movimenti fare sopra le
              positure. E la seconda si è che, ritrovandosi due o più de’ detti segni così sopra i
              passi che sopra i piedi notati, i primi movimenti, salti, sdrucciolamenti e cascate
              che s’hanno a fare sono quelli che stanno più prossimi al capo nero de’ passi, ovvero
              al tallone de’ piedi; e poi da mano in mano succedono i secondi, e quanti mai ve ne
              fussero dinotati; serbando spezialmente una regola intorno alli segni de’ passi: che
              dove essi si troveranno notati, cioè nel principio, nel mezzo o nella fine de’ detti
              passi, in quel medesimo luogo, cioè nel principio, nel mezzo o nella fine del cammino,
              deonsi i detti movimenti, salti, sdrucciolamenti e cascate adoperare.</p>
          </div>
          <div type="chapter" xml:id="tratatto-ballo-nobile_8">
            <head>Capitolo VIII. Del Passo Semplice, o Naturale.</head>
            <p>[1] Questo passo si chiama Semplice o Naturale perciocché anzi vien formato per
              semplicità di natura, la quale insegna a tutti a camminare, che per sottigliezza
              d’umano pensamento o per arte. Si può cominciare e finire sopra ognuna delle cinque
              positure, e si può fare camminando avanti, addietro, a man destra o sinistra, o
              veramente in giro. Costa d’un solo movimento e s’adopera in tre differenti maniere.
              Primieramente facendo camminare naturalmente l’uno o l’altro piede. Secondariamente
              levando il piè che cammina in aria, col quale si descrive dallato un mezzo cerchio
              prima d’appoggiarlo a terra. Ed in terzo luogo si fa sdrucciolando col piede, il
              quale, mentre cammina, dee leggermente toccare colla punta la terra. Potrebbesi a
              questo passo attribuire un tempo, massimamente quando far si dovesse nel secondo o nel
              terzo modo: ma radissime volte interviene, che se gli dia questo valore; per la qual
              cosa serve per lo più nella danza di legamento d’uno in altro passo, o per meglio
              dire, di riempimento di misura. E si descrive nelle tre guise che sieguono.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img05.png"/>
            </figure>
          </div>
          <div type="chapter" xml:id="tratatto-ballo-nobile_9">
            <head>Capitolo IX. Del Passo Piegato e Rialzato [Plié et relevé]</head>
            <p>[1] Il passo Piegato e Rialzato, il quale si può fare sopra tutte le positure de’
              piedi, costa di due semplici movimenti, cioè del piegato e del rialzato, e s’adoperi
              in cotal modo: si spieghino primieramente amenduni i ginocchi e poi si rialzino; ed
              appresso s’equilibri il corpo sopra un sol piede e si tocchi colla punta dell’altro
              insensibilmente la terra, ovvero si levi in aria. I due movimenti, piegato e rialzato
              che si trovano in questo passo, hanno il valore d’un tempo, la cui battuta si trova
              sul secondo movimento. Ed avvegnaché alcun de’ piedi non cammini nel far questo passo:
              tuttavia, a’ detti movimenti che lo compongono, s’è messo nome di passo Piegato e
              Rialzato, il quale, perciocché si adopera sul propio luogo, e senza che i piedi
              camminino, si descrive co’ segni a’ piedi congiunti, secondo le regole date di sopra,
              nel modo che siegue.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img06.png"/>
            </figure>
          </div>
          <div type="chapter" xml:id="tratatto-ballo-nobile_10">
            <head>Capitolo X. Della Pirola [Pirouette]</head>
            <p>[1] Dicemmo nel capitolo de’ movimenti, che il movimento circolare far si possa in
              due differenti maniere, cioè girando sul propio corpo e senza uscir del luogo dove
              alcuno si trova, ovvero camminando in giro, cioè uscendo fuor del luogo ove si trova
              il corpo. Or la Pirola s’adopera quando si vuol girare nel primo modo; e per camminar
              girando voglionsi usare altri passi.</p>
            <p>[2] Il movimento circolare, nell’una e nell’altra maniera che far si voglia, si
              partisce in due mezzi giri: in quattro quarti di giro ed in otto mezzi quarti di giro.
              Si potrebbe anche suddividere in vie più piccole particelle: ma peroché ciò facendo,
              le parti del giro si renderebbero impercettibili; però nel ballo altre divisioni che
              le qui indicate non hanno luogo.</p>
            <p>[3] Or ciò posto, convien sapere che si può la Pirola in due modi, cioè girando per
              la parte di dentro e girando per quella di fuori, adoperare. De’ quali è da parlarsi
              partitamente ad uno ad uno.</p>
            <p>[4] La Pirola girata per la parte di dentro si fa qualora, ritrovandosi il piè destro
              davanti al sinistro, si gira il corpo per la sinistra: ovvero, ritrovandosi il piè
              sinistro davanti al destro, si gira il corpo per la destra. Questa Pirola si può fare
              di mezzo quarto di giro sulla terza, quarta, e talora sulla prima positura; d’un
              quarto di giro sempre sulla terza o sulla quarta; e di mezzo giro, il quale non è da
              oltrepassare per non porre i piedi sopra alcuna della false positure, le quali, come è
              detto, non sono da usare nel ballo nobile, sulla quinta positura. Sopra ognuna di
              queste positure si fa cotal Pirola piegando i ginocchi, girando in dentro e
              distendendogli o rialzandogli nella fine del mezzo quarto, o del quarto, ed
              ultimamente del mezzo giro. Per la qual cosa ella racchiude due movimenti, cioè il
              piegato girando ed il rialzato dopo l’aver piegato. Ed in qualunque modo che far si
              voglia, cioè di mezzo quarto, d’un quarto o di mezzo giro, vale un sol tempo, la cui
              battuta si trova sul secondo movimento, cioè sul rialzato. Onde un modo dall’altro
              nella maggiore o minore velocità differisce, sì che la Pirola di mezzo giro dee farsi
              due volte più veloce di quella d’un quarto; e quella d’un quarto doppiamente veloce
              della Pirola di mezzo quarto, accioché ella comunque fatta abbia d’un solo tempo il
              valore.</p>
            <p>[5] La Pirola girata per la parte di fuori si fa quando, ritrovandosi il piè destro
              davanti al sinistro, si gira il corpo per la destra: ovvero qualora ritrovandosi il
              sinistro davanti al destro, si gira il corpo per la sinistra. Si comincia sopra
              qualunque positura di piedi, e si faccia in questo modo: si pieghino i ginocchi e si
              porti il piede dalla banda che si dee girare, ed appoggiatolo a terra si rialzino i
              ginocchi, e si termini sulle punte de’ piedi il giro che si ha a fare. Contiene anche
              due movimenti, il primo de’ quali si è il piegato, con cui unitamente si porta il
              piede dalla banda che si dee girare, ed il secondo si è il rialzato, con cui si
              termina il giro. Si può fare d’un mezzo quarto, d’un quarto, di mezzo giro e di tre
              quarti di giro. Li quali non sono da oltrapassare, per non iscomporre la gravità o
              serietà del corpo nel ballo nobile. Ed in qualunque modo che far si voglia, non val
              più che un tempo, la cui battuta si trova sul secondo movimento, cioè sul rialzato.
              Per la qual cosa in altro la Pirola di tre quarti da quella di mezzo giro non
              differisce, fuor solamente in ciò che la prima si fa una volta e mezza più veloce
              della seconda; e quella di mezzo giro dee farsi due volte più veloce della Pirola d’un
              quarto; e quella d’un quarto doppiamente veloce della Pirola di mezzo quarto;
              accioch’elleno comunque adoperate siano in un sol tempo comprese. Avvertasi dunque
              bene in tutte le maniere di far le Pirole, che altra cosa è la velocità con cui girar
              si deono i mezzi quarti, i quarti, i mezzi giri ed i tre quarti di giro; ed altra cosa
              è la misura, o tempo dell’armonia. E nel vero la misura è sempre la medesima: ma la
              velocità delle Pirole or dee essere maggiore, or minore, secondo quelle parti di giro
              che s’hanno a fare per andar bene a tempo.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img07.png"/>
            </figure>
          </div>
          <div type="chapter" xml:id="tratatto-ballo-nobile_11">
            <head>Capitolo XI. Del Passo Saltante [Sauté]</head>
            <p>[1] Il Passo Saltante, il qual di rado viene usato nel ballo nobile, si fa sopra
              tutte le positure de’ piedi, da una in altra, saltando. Contiene due movimenti, cioè
              il piegato ed il rialzato col salto. E quantunque soglionsi impiegare due di questi
              passi per compiere un tempo, tuttavia la battuta si trova sempre sulla cascata del
              primo salto. L’esempio sia questo: se si vuol’egli fare dalla terza alla seconda
              positura, e dalla seconda alla terza. Equilibrato il corpo nel primo modo, si pieghino
              i ginocchi, e si rialzino saltando, e cadasi giù sulla seconda positura. Quindi si
              ripieghino immediate i ginocchi, si rialzino risaltando e si ricada sulla terza
              positura con quel piede innanzi che nel principio trovossi addietro.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img08.png"/>
            </figure>
          </div>
          <div type="chapter" xml:id="tratatto-ballo-nobile_12">
            <head>Capitolo XII. Del Passo Gittato [Jeté]</head>
            <p>[1] Cominciasi questo passo indifferentemente dall’uno o dall’altro piede sopra
              qualunque positura. È composto di due movimenti, il primo de’ quali si è il piegato,
              ed il secondo il rialzato andante col salto. Per esempio: se alcuno lo voglia fare
              dalla quarta alla medesima positura col piè destro dietro al sinistro, è di bisogno
              ch’e’ pieghi i ginocchi, e che rialzandogli salti innanzi e cada sopra il piè destro
              alla quarta positura. E comeche il suo valore sia veramente d’un tempo, la cui battuta
              si trova sulla cascata del salto; nullaperòdimeno è solito farsi due di questi passi,
              massimamente quando alcun se ne serva nella misura a due tempi, nel qual caso la
              battuta anche si trova sulla cascata del primo Gittato, ed il secondo serve di
              legamento al passo che deve appresso succedere. Quando però si voglia impiegare un sol
              Passo Gittato per compiere una misura, bisognerà fermarvisi e servirsi di qualche
              bello e grazioso atteggiamento per finattanto che giunga il punto dell’altra misura,
              per procedere a’ passi che sieguono appresso.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img09.png"/>
            </figure>
          </div>
          <div type="chapter" xml:id="tratatto-ballo-nobile_13">
            <head>Capitolo XIII. Del Passo Mezzo Gittato [Demi-jeté]</head>
            <p>[1] L’uso di questo passo è assai frequente nel ballo nobile, ed avvegnaché rade
              volte nel principio: tuttavia si trova spessissimo nella fine di molti passi. In niuna
              cosa dal precedente, intorno alla positura, equilibrio, movimenti e misura, è diverso.
              E la lor principale differenza consiste nell’operare i movimenti del passo Mezzo
              Gittato per metà e più soavemente di quelli del passo Gittato.</p>
          </div>
          <div type="chapter" xml:id="tratatto-ballo-nobile_14">
            <head>Capitolo XIV. Del Passo Mezzo Tronco [Demi-coupé]</head>
            <p>[1] Si può cominciar questo passo dall’uno o dall’altro piede sopra qualunque
              positura o si voglia andare innanzi, o addietro, o a destra, o a sinistra, od
              ultimamente in giro, secondoché la danza, la qual si balla, richiede. Due movimenti
              son contenuti in questo passo: il primo è il piegato camminando ed il secondo il
              rialzato, poiché camminato si sia. Vale egli una misura, la qual si trova sul secondo
              movimento. L’esempio sia questo: volendosi col piè destro far questo passo per innanzi
              alla quarta alla medesima positura, si trovi dietro al sinistro, sul quale equilibrato
              il corpo, deonsi piegare i ginocchi, facendo nel medesimo tempo passare il piè destro
              innanzi alla quarta positura; ed appresso rialzandogli, conviene equilibrare il corpo
              sul destro piede e levar di terra il sinistro, se la danza che si balla il domanda;
              altrimente è da equilibrarsi sopra quel piede il quale a partire non dovrà essere il
              primo, toccandosi il suolo colla punta dell’altro piede, accioché si trovi a’ passi
              che sieguono libero e disbrigato. Questo passo Mezzo tronco, sì perché da sé solo ha
              grandissimo uso nella danza, e sì ancora perciocché entra nella formazione di molti
              passi, cioè del Tronco, del Fioretto, del Bilanciato e della Sdrucciolata, come per
              innanzi, di lor trattando, farem vedere, vien ad essere un de’ principali passi del
              ballo nobile, il qual descrive in questo modo.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img10.png"/>
            </figure>
          </div>
          <div type="chapter" xml:id="tratatto-ballo-nobile_15">
            <head>Capitolo XV. Del Passo Tronco [Coupé]</head>
            <p>[1] Questo passo è composto d’un Mezzo tronco congiunto ad un passo Naturale comunque
              fatto, cioè o del tutto semplice, o accompagnato dallo sdrucciolamento del piede,
              ovvero del mezzo cerchio: le quali tre maniere di fare il detto passo sufficientemente
              nel capitolo del passo Semplice o Naturale furon per noi rendute aperte. Per la qual
              cosa contiene egli tre movimenti, il primo de’ quali si è il piegato camminando, il
              secondo il rialzato dopo d’essersi camminato ed il terzo si è l’andante. Si può fare
              sopra tutte le positure, e per ove si voglia, cioè andandosi innanzi, addietro, a man
              destra o sinistra, o finalmente in giro. Per esempio, se far si volesse per innanzi
              dalla terza alla quarta positura, partendosi col piè dritto, converrebbe, equilibrato
              primieramente il corpo sul piè sinistro, col destro addietro sulla punta, piegare i
              ginocchi, facendo nel medesimo tempo passare innanzi il piè destro alla quarta
              positura; quindi sarebbe da rialzarsi e da equilibrarsi sopra lo stesso piè dritto, ed
              alzatosi di terra il sinistro, far si vorrebbe un passo Naturale alla quarta positura
              in una delle tre dette maniere. Né solamente può terminarsi il passo Tronco con un
              passo Naturale, ma anche col battimento di piede: il quale come si debba adoperare,
              appresso nel suo capitolo mostreremo. Ha egli il valore d’un tempo, la cui battuta si
              trova sul secondo movimento.</p>
            <p>[2] Havvi eziandio un altro modo di far questo passo, che volgarmente passo Tronco a
              due tempi vien detto. È anche composto di due passi, cioè d’un Mezzo tronco e d’un
              Mezzo gittato. In alcuna cosa dal precedente, salvo ne’ movimenti, non differisce,
              perciocché, ove quello ne ha tre, questo ne contien quattro, cioè due del Mezzo Tronco
              ed altri due del Mezzo gittato. E senza distesamente recarne altro esempio, basterà di
              sapere che quando colui che balla si sarà alzato ed inalberato sul piè destro, uopo è
              che senza indugio ei levi in aria il sinistro allato al destro e, ripiegati alquanto i
              ginocchi, col medesimo piè sinistro convien che faccia un Mezzo gittato dalla banda
              dinanzi alla quarta positura. Se gli attribuisce anche un tempo, la cui battuta si
              trova parimente sul movimento rialzato del passo Mezzo tronco; e si descrive nelle
              seguenti maniere.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img11.png"/>
            </figure>
          </div>
          <div type="chapter" xml:id="tratatto-ballo-nobile_16">
            <head>Capitolo XVI. Del passo Sfuggito [Echappé]</head>
            <p>[1] Il Passo Sfuggito, non altrimente che il Saltante sposto di sopra, comeché sia
              annoverato tra’ passi del ballo nobile, pur tuttavia non è da farsene conto, ma sì è
              da schifarsi, spezialmente nelle danze composte, ove si dee ognun guardare di far
              entrare que’ passi che di leggieri possono il grave e sostenuto portamento della Dama
              scomporre. In alcuna cosa dal Saltante, fuorché ne’ movimenti, non differisce. E nel
              vero, ove i movimenti di quello sono il piegato ed il rialzato col salto, i movimenti
              di questo sono il rialzato sulle punte e l’andante. Per fare adunque il passo Sfuggito
              dalla prima alla seconda, e dalla seconda alla terza positura, si vuole equilibrare il
              corpo sopra amenduni i piedi e succedevolmente, senza piegare i ginocchi, vuolsi
              levare sopra le punte loro ed incontanente deono i piedi sdrucciolando scappare e
              scorrere alla seconda positura. E nello stesso momento che sopra d’essa si giugne
              bisogna levarsi nuovamente sulle punte e ritornar nel medesimo modo sulla terza
              positura.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img12.png"/>
            </figure>
          </div>
          <div type="chapter" xml:id="tratatto-ballo-nobile_17">
            <head>Capitolo XVII. Del Passo Scacciato [Chassé]</head>
            <p>[1] Questo passo si chiama Scacciato, perciocché in esso un de’ piedi, percotendo
              l’altro, lo scaccia via e gli fa fare un passo Naturale. Quantunque adoperar si possa
              per innanzi, addietro, dall’uno e dall’altro lato ed ultimamente in giro: tuttavia
              nelle composizioni de’ buoni Maestri di danze non si vede egli usato che dallato
              ovvero addietro; riuscendo invero l’altre guise molto sconce e niente alla vista
              gradevoli. Due sole positure di piedi, cioè la seconda e la quarta, gli possono servir
              di cominciamento, non facendosi questo d’ordinario, salvoché addietro ovvero dallato.
              Contiene tre movimenti, cioè il piegato, il rialzato e l’andante, e s’adopera in
              questo modo. Volendosi, per esempio, fare addietro sopra la quarta positura col piè
              sinistro davanti al destro: equilibrato primieramente il corpo sopra amendune le
              piante de’ piedi, si pieghino i ginocchi, ed appresso rialzandogli è da saltare col
              piè sinistro, il quale leggermente venga addietro a percuotere col tallone nella noce
              del piè destro, facendogli fare un passo Semplice alla quarta positura. Il medesimo
              s’adoperi nel passo Scacciato fatto dallato. Fannosi ordinariamente due di questi
              passi per compiere una misura di tempo, la cui battuta si trova sul secondo movimento,
              cioè sul rialzato del primo Scacciato: e si descrive nelle guise che sieguono.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img13.png"/>
            </figure>
          </div>
          <div type="chapter" xml:id="tratatto-ballo-nobile_18">
            <head>Capitolo XVIII. Del Fioretto [Fleuret]</head>
            <p>[1] Il passo detto Fioretto è sì necessario nel ballo nobile che non si può comporre
              alcuna danza senza di esso, ove di questo solo si può formare una danza intera. E
              perciò è da porre ogni studio e sollicitudine, acciocché di esso si dia una compiuta e
              distinta dichiarazione.</p>
            <p>[2] Da’ tre differenti modi coi quali si fa questo passo ha egli ricevuto tre diverse
              dinominazioni, le quali sono queste: Fioretto Semplice, Fioretto in Iscacciato e
              Fioretto in Gittato. Sono non pertanto tra di loro in ogn’altra cosa differenti, fuor
              ne’ movimenti e nel tempo, come ad uno ad uno in questo luogo di lor trattando farem
              vedere.</p>
            <p>[3] Il Fioretto Semplice, il quale è più degli altri due usato e necessario nel ballo
              nobile, si può fare sopra tutte le positure de’ piedi in diversi modi e sopra
              differenti figure: ma sempre co’ medesimi movimenti e misure di tempo. Quattro
              movimenti sono in questo passo compresi: il primo de’ quali si è il piegato
              camminando, il secondo il rialzato, il terzo ed il quarto sono due movimenti andanti
              in due semplici passi. Vale una misura, la cui battuta si trova sul secondo movimento,
              cioè sul rialzato. Il suo esempio sia questo: volendosi fare il Fioretto innanzi dalla
              terza alla quarta positura cominciandosi col piè dritto, s’equilibri il corpo sul piè
              sinistro, tenendosi il piè destro addietro sulla punta. Si pieghino appresso i
              ginocchi, mandandosi nel medesimo tempo il piè destro innanzi alla quarta positura;
              quindi si rialzino e si facciano due passi Semplici, il primo de’ quali col piè
              sinistro ed il secondo col destro, amenduni alla quarta positura. Se bisognasse far un
              altro Fioretto, a questo già dichiarato congiunto, si converrebbe incominciare col piè
              sinistro. Ed ultimamente è da avvertire che, se nel luogo del secondo passo Naturale
              sostituir si volesse un leggerissimo Mezzo gittato, sarebbe invero per riuscire assai
              più dilettevole per vaghezza.</p>
            <p>[4] Il Fioretto in Iscacciato si fa in assai meno modi che il precedente, e se gli
              può veramente dar questo nome quando si va solamente innanzi o addietro; perciocché,
              così nell’uno che nell’altro modo adoperato, un piede va a percuotere ed a scacciar
              l’altro. E nel vero volendolo fare innanzi: poiché si sarà rialzato il primo passo,
              che s’era camminando piegato, il piede che adopera il secondo passo va ad urtare colla
              noce dietro al tallone dell’altro, facendogli fare il terzo passo. E volendosi fare
              addietro, dopoché si sarà, piegando i ginocchi, camminato addietro il primo passo, e
              dopoché si sarà rialzato, il piè che si trova innanzi faccia il suo passo Naturale e
              vada a percuotere col tallone nella noce del piè che si trova addietro, e gli faccia
              fare il terzo passo, che viene ad essere il secondo Naturale. Ed il Fioretto in questi
              due modi si può fare sopra tutte le positure de’ piedi. Ma qualora il Fioretto si vuol
              fare dallato ovvero in giro, nel qual caso deesi cominciare dalla seconda positura,
              non si conviene, propiamente parlando, dire Fioretto in Iscacciato, perciocché
              nell’uno, né nell’altro modo un piè non urta, né scaccia l’altro, e piuttosto viene ad
              essere un Fioretto in passo Sfuggito. Per esempio, se si vuol fare dal lato dritto:
              messi i piedi, come è detto, sulla seconda positura, ed equilibrato il corpo sopra
              amenduni i piedi, si vogliono piegare i ginocchi più soavemente che negli altri
              Fioretti, e nel tempo che si rialzano, è di bisogno far passare il piè manco per
              dietro al dritto nella terza positura; e nel momento che il piè manco tocca la terra,
              senza alcuno indugio far si convengono due passi Semplici dal lato dritto, il primo
              de’ quali si faccia col piè destro alla seconda positura, ed il secondo col piè
              sinistro per innanzi al dritto alla terza positura. Se si volesse far un altro
              Fioretto per lo medesimo lato, ovvero girando per esso, subito terminato il terzo
              passo, sarebbe di bisogno portare il piè dritto dallato alla seconda positura, ed
              appresso fare il Fioretto in quella maniera che si vorrebbe. Ed in questo caso il
              Fioretto sarebbe di quattro passi composto e di cinque movimenti, i quali velocemente
              esser dovrebbono adoperati, affine di chiudergli in una sola misura di tempo. Ma
              comeché questo Fioretto di quattro passi siasi per me veduto usare ad alcune persone,
              tuttavia però io porto fermissima opinione ch’egli non sia in alcun modo da usare nel
              ballo nobile.</p>
            <p>[5] Il Fioretto in Gittato è assai più laudevole, grazioso e ben fatto che non è il
              precedente. È composto d’un Mezzo gittato e di due Semplici passi. Cominciasi sopra
              tutte le positure de’ piedi. Per esempio: volendol fare a lato sinistro con trovarsi i
              piedi sulla seconda positura, s’equilibri il corpo sopra il piè manco, toccandosi la
              terra colla punta dell’altro piede, col quale si faccia un Mezzo gittato a sinistra
              sopra la quinta positura: ed appresso si facciano due passi Semplici dal medesimo lato
              sinistro, cioè il primo col piè sinistro alla seconda positura ed il secondo col
              destro per innanzi al sinistro alla quinta positura: ed il corpo rimanga equilibrato
              sopra quel piede cha a partire non dovrà essere il primo. La battuta di questo passo
              si trova sulla cascata del Mezzo Gittato.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img14.png"/>
            </figure>
          </div>
          <div type="chapter" xml:id="tratatto-ballo-nobile_19">
            <head>Capitolo XIX. Del Contrattempo [Contretemps]</head>
            <p>[1] Adoperasi il Contrattempo dall’uno o dall’altro piede sopra ogni altra positura
              di piedi, che sulla prima. In qualunque modo e sopra qualunque figura che s’adoperi
              questo passo, contiene quattro movimenti: il primo de’ quali si è il piegato, il
              secondo il rialzato col salto, il terzo ed il quarto sono due semplici movimenti
              andanti. La misura di esso si trova a punto sulla cascata del salto, cioè nel fine del
              secondo movimento. L’esempio del Contrattempo sia questo: volendosi fare innanzi dalla
              terza alla quarta positura col piè dritto dietro al sinistro, si vuole equilibrare il
              corpo sopra il sinistro, tenendosi il destro sulla punta; ed appresso si pieghino i
              ginocchi e si rialzino saltando, e si cada sopra il piè manco, levandosi il dritto in
              aria: e succedevolmente si facciano innanzi due passi Semplici, cioè il primo col piè
              dritto ed il secondo col sinistro, amenduni alla quarta positura. E se si vuol fare il
              Contrattempo dal lato dritto sulla seconda positura: convien piegare i ginocchi e,
              rialzandogli, saltare e cadere sopra il piè destro levando di terra il sinistro, la
              cui gamba si tenga distesa allato al piè destro; ed appresso si vogliono fare due
              passi Semplici, il primo de’ quali col piè manco per sopra al dritto alla quinta
              positura, ed il secondo col piè destro alla seconda positura. Il Contrattempo ed il
              Mezzo contrattempo, che qui appresso dichiareremo, sono que’ passi ne’ quali, come per
              addietro dicemmo nel capitolo de’ Movimenti, si debbono i salti sì leggermente fare,
              acciocché il grave e sostenuto portamento della persona non si scomponga, che deesi
              più tosto far sembianti di saltare che veramente levarsi in aria.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img15.png"/>
            </figure>
          </div>
          <div type="chapter" xml:id="tratatto-ballo-nobile_20">
            <head>Capitolo XX. Del Mezzo contrattempo [Demi-contretemps]</head>
            <p>[1] Il Mezzo Contrattempo si può fare coll’uno o coll’altro piede sopra tutte le
              cinque positure, ed avvegnaché s’adoperi in due differenti maniere; tuttavia ritiene
              sempre lo stesso nome. Contiene or due, ed or tre movimenti, secondoché viene messo in
              opera; perciocché o si vorrà fare nel primo modo, cioè piegando i ginocchi,
              rialzandogli saltando e cadendo sopra un piede, tenendosi l’altro levato in aria, ed
              in questo caso conterrà due movimenti, cioè il piegato ed il rialzato; o si vorrà fare
              nel secondo modo, cioè piegando i ginocchi, rialzandogli saltando e cadendo sopra un
              sol piede, ed ultimamente facendo un passo Semplice col piè che rimane in aria; ed
              avrà tre movimenti, cioè il piegato, il rialzato e l’andante. La battuta del suo tempo
              si trova sulla cascata del salto, ove termina il secondo movimento. L’esempio del
              Mezzo contrattempo a due movimenti sia questo: se si vuol fare sulla terza positura
              tenendo addietro il piè dritto, conviene primieramente equilibrare il corpo sul piè
              sinistro, col destro sulla punta, ed appresso si vogliono piegare i ginocchi, e
              rialzandogli saltare, e cadere sopra il piè manco, levando il piè destro in aria. E
              l’esempio del Mezzo contrattempo a tre movimenti col tenersi i piedi sulla medesima
              positura, e modo che s’è detto del precedente, sia quest’altro: s’equilibri in prima
              il corpo sopra il piè manco tenendosi addietro il dritto sulla punta; e quindi si
              pieghino i ginocchi e si rialzino saltando e cadendo sopra il piè sinistro, e col
              destro, il quale si trova in aria, si faccia un passo Semplice sopra quella positura
              che la composizione della danza richiede.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img16.png"/>
            </figure>
          </div>
          <div type="chapter" xml:id="tratatto-ballo-nobile_21">
            <head>Capitolo XXI. Del Passo di Rigodone [Rigaudon]</head>
            <p>[1] Questo passo è composto d’un Contrattempo e d’un Passo Saltante cascato sopra
              amenduni i piedi. Egli non si può far camminando innanzi o addietro, a man destra o
              sinistra, ma sì sul medesimo luogo ove il corpo si trova, da cui non si dee uscir
              fuori. Si può anche adoperare, ma molto di rado, in giro, cioè girando un quarto, due
              quarti e per fino ad un giro intero, siccome m’è venuto in acconcio d’osservare in
              diverse danze, e spezialmente nella <term type="dance">Melania</term> di
                <persName>Balon</persName> l’anno mille settecento tredici composta. Essendo esso
              composto de’ due detti passi, viene a contenere sei movimenti, cioè quattro del
              Contrattempo e due del passo Saltante, siccome ne’ lor capitoli fu dimostro; e per la
              stessa ragione racchiude due tempi, la battuta del primo de’ quali si trova sulla
              cascata del Contrattempo, e la battuta del secondo sulla cascata del salto a due
              piedi. Adoperasi d’ordinario nel tempo binario: e chi vuol sapere la maniera, colla
              quale si pone in uso, ponga mente a questo esempio. Situati i piedi sulla prima
              positura ed il corpo nel primo equilibrio, il qual, come dicemmo, consiste nel tenere
              il suo peso sopra amendune le piante de’ piedi, convien piegare i ginocchi e
              rialzandogli saltare, e cadere sopra il piè dritto, levando dallato in aria il
              sinistro, il qual poi è da riporre a terra sulla prima positura, ed incontanente
              levato il piè dritto anche dal suo lato in aria, si riponga nello stesso modo sulla
              medesima positura; e questo si è il Contrattempo. Quindi bisogna ripiegare i ginocchi,
              e rialzandogli saltare, e cadere co’ piedi parimente sulla prima positura: e questo è
              il Passo Saltante, ove termina il Passo di Rigodone.</p>
            <p>[2] E finalmente si vuole avvertire che al fine del detto passo è di bisogno che vada
              congiunto a un Passo Staccato, il quale, come a suo luogo farem vedere, non consiste
              in altro che in islontanare e staccare un piede dall’altro per mandarlo giù a quella
              positura donde il susseguente passo convien che parta: purché però partir non debba
              dalla prima positura, dove si diè termine al Passo di Rigodone.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img17.png"/>
            </figure>
          </div>
          <div type="chapter" xml:id="tratatto-ballo-nobile_22">
            <head>Capitolo XXII. Del Passo di Sissone [Sissonne]</head>
            <p>[1] Il Passo di Sissone, il quale o si fa sul propio luogo ove si trova il corpo,
              ovvero camminando avanti, addietro ed in giro, si può cominciare sopra quattro
              positure di piedi, cioè sulla seconda, terza, quarta e quinta, delle quali la seconda
              abbisogna solamente per girare dall’uno o dall’altro lato. È composto di quattro
              movimenti, de’ quali il primo è un leggerissimo piegato, il secondo un soave rialzato
              col salto d’un piede cascato sopra amenduni sulla quinta positura, il terzo si è un
              altro piegato ben basso, il qual si trova sempre sulla quinta positura, ed il quarto
              ed ultimo si è un altro rialzato col salto cascato sopra un sol piede. Per esempio:
              volendolo fare innanzi e cominciarlo e finirlo col piè diritto, equilibrato in prima
              il corpo sul piè sinistro col destro addietro sulla punta, si pieghino alquanto i
              ginocchi e rialzandogli, si faccia un leggerissimo salto col medesimo piè sinistro,
              mandando il piè destro innanzi e facendogli fare dallato nel medesimo tempo del salto
              un mezzo cerchio in aria, acciocché ambedue i piedi cadano nello stesso punto sulla
              quinta positura. Dopodiché si vogliono immediatamente ben piegare i ginocchi, e
              rialzandogli si risalti e si ricada sopra il piè dritto, tenendo il sinistro in aria
              addietro, ovvero allato al destro, ed i ginocchi ben distesi.</p>
            <p>[2] Vale questo passo un tempo, la cui battuta, senz’altro esempio, si trova per la
              somma agilità e speditezza dei due primi, sul terzo movimento, cioè sul secondo
              piegato, dove fa mestieri fermarsi tanto quanto bisogni di tempo da poter compiere col
              distendimento de’ ginocchi e col secondo salto e cascata, la misura di questo
              passo.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img18.png"/>
            </figure>
          </div>
          <div type="chapter" xml:id="tratatto-ballo-nobile_23">
            <head>Capitolo XXIII. Del Passo Unito [Assemblé]</head>
            <p>[1] Il Passo Unito dall’uno o dall’altro piede per lo più si comincia sopra la terza,
              quarta e quinta positura, e d’ordinario si termina sulla prima, ed alcuna volta sulla
              terza. È composto di due movimenti, il primo de’ quali si è il piegato ed il secondo
              il rialzato andante, saltando con un piede e cadendo sopra amenduni. La sua misura si
              trova sulla cascata del passo, dove termina il secondo movimento ed ove si fa l’unione
              di questo passo. L’esempio sia questo: volendolo fare dalla quarta positura alla prima
              col piè dritto innanzi al sinistro, s’equilibri il corpo sopra il piè destro ed
              appresso si pieghino i ginocchi e, mentreché si rialzano, saltisi col piè dritto, ed
              il sinistro si mandi innanzi descrivendo dallato un mezzo cerchio, e nella cascata del
              salto cadano amenduni nello stesso punto sulla prima positura.</p>
            <p>[2] Ordinariamente, alla fine di questo passo va congiunto un Passo Staccato, per
              poter prendere del seguente passo la positura, purché egli da quella, dove l’Unito
              passo finisce, non debba cominciare, perciocché in tal caso il passo Staccato non
              servirebbe a nulla.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img19.png"/>
            </figure>
          </div>
          <div type="chapter" xml:id="tratatto-ballo-nobile_24">
            <head>Capitolo XXIV. Del Passo di Gagliarda</head>
            <p>[1] Cominciasi questo passo dall’uno o dall’altro piede, sopra la terza, quarta e
              quinta positura, e si termina sulla seconda. È composto d’un passo Unito alla prima
              positura, e d’un altro passo Naturale alla seconda. Per la qual cosa è superfluo di
              recarne altro esempio, potendosi osservare quello che s’è addotto nel capitolo
              precedente, a cui è da aggiungere un solo passo Naturale fatto dallato alla seconda
              positura da quel medesimo piede con cui sarà per fare l’unione del detto passo. Onde
              il Passo di Gagliarda viene a contenere tre movimenti, cioè il piegato ed il rialzato
              saltando con un piede e cadendo sopra amenduni del passo Unito, ed il movimento
              andante del Passo Naturale. Vale un tempo la cui battuta si trova sul secondo,
              movimento, cioè sulla cascata del rialzato. E si descrive in questa maniera.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img20.png"/>
            </figure>
          </div>
          <div type="chapter" xml:id="tratatto-ballo-nobile_25">
            <head>Capitolo XXV. Del Passo Grave [Grave ou Courante]</head>
            <p>[1] Questo passo, il quale un tempo di <hi rend="i">Courante</hi> era appellato,
              perciocché serviva di principal passo ad una danza assai raguardevole così detta, la
              quale alle magnifiche feste di ballo delle Corti sovrane dava cominciamento; il suo
              primiero nome perdette, e Passo Grave cominciossi a chiamare; dapoiché il Minuetto,
              nato da bassi natali, cioè tra’ contadini d’<placeName>Angiò</placeName>, Provincia
              della <placeName>Francia</placeName>, sotto <persName>Luigi il Grande</persName>
              levossi in tanta superbia che, fatto dare il bando alla detta danza, occupò il luogo
              di quella e mandolla del tutto in disuso.</p>
            <p>[2] Cominciasi indifferentemente dall’uno o dall’altro piede, sopra tutte le cinque
              positure, e si termina d’ordinario andandosi innanzi sulla quarta, e dall’uno o
              dall’altro lato sulla seconda e, ritornando dalla seconda positura, termina sulla
              quinta. È composto di tre movimenti. Il primo de’ quali si è il piegato, il secondo il
              rialzato ed il terzo si è l’andante, con cui si sdrucciola colla punta d’un piede
              soavemente per terra. Vale una misura, la cui battuta si trova sul secondo movimento,
              cioè nella fine del rialzato. Per esempio, dovendosi col piè destro fare il Passo
              Grave innanzi dalla quarta alla medesima positura; equilibrato primieramente il corpo
              sul piè sinistro, tenendo addietro il piè destro sulla punta, si pieghino i ginocchi e
              nello stesso tempo si levi alquanto di terra il piè dritto, il qual venga colla noce a
              toccare il tallone del piè sinistro alla terza positura: ed appresso rialzandogli, si
              vuol portare il medesimo piè dritto per aria facendo un poco di giro alla seconda
              positura; ed ultimamente si mandi innanzi sdrucciolando colla punta del piede alla
              quarta positura. Se si volesse far questo passo innanzi dalla terza alla quarta
              positura, partendo col piè dritto, che si trova innanzi al sinistro, si converrebbe
              piegare rialzare e sdrucciolar camminando a linea dritta sulla quarta positura. Il
              medesimo è da fare anche dallato. Egli non deve adoperarsi addietro nel ballo nobile.
              E volendosi fare in giro, non si vuol passare il quarto del circolo.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img21.png"/>
            </figure>
          </div>
          <div type="chapter" xml:id="tratatto-ballo-nobile_26">
            <head>Capitolo XXVI. Del Passo Bilanciato [Balancé]</head>
            <p>[1] Il Passo Bilanciato, in qualunque modo fatto, in niuna cosa dal Mezzo tronco è
              differente. Per la qual cagione non so a qual fine abbia d’avere un nome da quello
              diverso. Immagino non pertanto che verisimilmente abbia il nome di Bilanciato, sì
              perché nel far questo passo s’adoperano due Mezzi tronchi, un da un piede e l’altro
              dall’altro; e sì ancora perciocché nel rialzare ciascuno de’ Mezzi tronchi, si viene
              un poco ad inclinare sul fianco di quel ginocchio che si distende, spezialmente quando
              si fanno dallato, per ove facendosi, gli si conviene veramente il nome di Bilanciato,
              perciocché assomiglia molto alla figura, e movimento della bilancia; dove facendosi
              innanzi, addietro o in giro, non gli s’appartiene questo nome, ma si deono più tosto
              appellare passi Mezzo tronchi.</p>
            <p>[2] Tutte le positure de’ piedi, fuorché la seconda, gli possono servire di
              cominciamento. Per esempio: volendolo fare dalla prima alla seconda, si pieghino i
              ginocchi portandosi il piè dritto alla seconda positura, e quindi rialzato ed
              equilibrato il corpo sopra lo stesso piè dritto, si levi il sinistro in aria e si
              mandi giù a terra allato al dritto a quattro dita di distanza, tenendosi ben distesi i
              ginocchi. Dopodiché si ripieghino i ginocchi portandosi il piè sinistro alla seconda
              positura ed appresso rialzandogli, s’equilibri il corpo sopra il medesimo piè
              sinistro, e si levi il piè dritto in aria. Ed ecco compiuti i due passi Mezzo tronchi,
              l’un dal piè destro e l’altro dal sinistro, de’ quali ognuno vale un tempo, come nel
              capitolo del passo Mezzo Tronco dicemmo. Onde il Passo Bilanciato contiene due misure,
              la battuta delle quali si trova sul movimento rialzato dell’uno e dell’altro passo
              Mezzo tronco.</p>
            <p>[3] Il passo Bilanciato, non già come altri il prende, cioè fatto per ogni banda, ma
              rigorosamente preso, cioè fatto dallato, donde ha ricevuto un tal nome, ed in quella
              guisa ch’è stato qui sopra descritto, comeché un tempo fosse stato fosse in uso; nulla
              però di meno, da che la danza nobile s’è ridotta a miglior perfezione, e che il “buon
              gusto” è arrivato al sommo, è divenuto un di que’ passi che sono andati per la sconcia
              lor veduta in disuso. E si descrive nella seguente maniera.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img22.png"/>
            </figure>
          </div>
          <div type="chapter" xml:id="tratatto-ballo-nobile_27">
            <head>Capitolo XXVII. Del Passo Cadente [Tombé]</head>
            <p>[1] Questo si può dire l’unico passo nel quale il corpo dal suo naturale equilibrio
              esce fuori. Può solamente farsi dallato, e si comincia con uno de’ piedi in aria: e
              perciò nel cominciamento non ha positura, perciocché, come dicemmo, la positura vuol
              amenduni i piedi appoggiati sopra la terra. Contiene due movimenti, il primo de’ quali
              si è il piegato cadente giù basso, ed il secondo il rialzato, con cui si salta sopra
              un de’ piedi. Per esempio: volendosi far questo passo col piè sinistro dietro al
              destro, messosi il corpo nel quinto equilibrio sul piè dritto, ed il sinistro
              tenendosi in aria allato al destro in distanza della seconda positura; vada pian piano
              uscendo fuori del preso equilibrio, e secondoché s’anderà egli inclinando dal lato
              dritto, così il piè sinistro vada cadendo giù colla gamba distesa, e finalmente caduto
              che sarà dietro al piè dritto sulla quinta positura, si pieghino subitamente i
              ginocchi, e rialzandogli, si faccia col piè destro per innanzi un leggerissimo Mezzo
              gittato alla quarta positura, il quale restituisca il corpo nel suo naturale
              equilibrio, e termini questo passo. Il suo valore si è d’un tempo, la cui battuta si
              trova sul movimento piegato del piè che cade giù. E quantunque a prima vista sembri
              che, compiendosi il tempo di questo passo sul movimento piegato, e che dovendosi al
              Mezzo gittato attribuire un tempo, l’intero passo Cadente debba adoperarsi nello
              spazio di due tempi; pur nondimeno, se si considera che il movimento piegato è comune
              alla cascata di questo passo, ed al Mezzo gittato, a cui, perché già si trova
              consumato il primo movimento, altro non rimane che il rialzato; si comprenderà molto
              bene che questo passo debba contenere un solo tempo, la cui battuta, come è detto, si
              trova sul piegato movimento, e che il secondo movimento, cioè il rialzato del Mezzo
              gittato, deve servire di riempimento della detta misura, e di legamento o passaggio,
              che dir vogliamo, a’ passi che sieguono appresso.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img23.png"/>
            </figure>
          </div>
          <div type="chapter" xml:id="tratatto-ballo-nobile_28">
            <head>Capitolo XXVIII. Della Sdrucciolata [Glissade]</head>
            <p>[1] La Sdrucciolata, la quale può cominciarsi sulla terza o sulla quinta positura,
              s’usa per lo più qualora camminar si voglia a man dritta o sinistra, e si può anche
              adoperare con uno, o due quarti di giro. È composta di due passi Tronchi fatti
              dallato, i quali riempier dovendo un solo tempo, ne viene in conseguenza che ciascun
              di essi si debba fare due volte più velocemente d’un passo Tronco, il quale, come
              dicemmo al suo luogo, serba il valore d’una misura. E per la medesima ragione,
              contenendo ogni passo Tronco tre movimenti, la Sdrucciolata ne dee contener sei. Per
              esempio: volendosi fare la Sdrucciolata a lato sinistro col piè dritto innanzi al
              manco sulla terza positura, si pieghino i ginocchi facendo un passo col piè sinistro
              alla seconda positura, e nel medesimo punto che si rialzano, si dee subitamente
              sdrucciolare col piè dritto dietro al manco alla terza positura. Ed ecco il primo
              passo Tronco, ed una metà della Sdrucciolata. Quindi facciasi un altro passo Tronco
              col piè sinistro, e si sdruccioli col dritto avanti al manco sulle medesime positure.
              E questo sarà il secondo passo Tronco, e l’altra metà della Sdrucciolata. La battuta
              del suo tempo si trova sul movimento rialzato del primo Tronco, ed il rimanente del
              passo serve di riempimento di tempo per finattantoché arrivi la battuta del passo che
              siegue appresso.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img24.png"/>
            </figure>
          </div>
          <div type="chapter" xml:id="tratatto-ballo-nobile_29">
            <head>Capitolo XXIX. Del Passo Staccato [Dégagé]</head>
            <p>[1] Tutte le volte che i piedi si trovano sopra alcuna positura da cui non si può
              cominciare il passo che siegue appresso, è da ricorrere all’aiuto del Passo Staccato,
              così detto perciocché stacca o slontana un piede dalla positura ove si trova e lo
              conduce sopra un’altra: e per lo suo mezzo lasciato un de’ piedi a terra, coll’altro
              si va a trovare la positura di quel cotal passo che si ha a fare. Per esempio,
              ritrovandosi i piedi sulla prima o terza positura, e volendosi fare un Contrattempo
              dall’un de’ lati, il quale, come è detto, non si può incominciare che dalla seconda
              posizione; in tal caso dovrà ricorrersi a questo Passo Staccato, con cui si spicca e
              si allontana un piede dalla positura ove si trova, e si gitta sulla seconda per poter
              cominciare il Contrattempo. Per la qual cosa questo passo, a cui non si attribuisce
              alcuna misura, od altra cosa che a’ passi competa, serve solo di passaggio d’una
              positura in un’altra.</p>
          </div>
          <div type="chapter" xml:id="tratatto-ballo-nobile_30">
            <head>Capitolo XXX. Del Giro della gamba, del Battimento del piede, e de’ Movimenti del
              ginocchio da’ <term type="people">Francesi</term> detti Ballonné [Tour de jambe,
              Battement, Ballonné]</head>
            <p>[1] Il Giro della gamba, il quale in altro non consiste che in un mezzo cerchio che
              essa, da qualunque positura partendo, descrive in aria, o si fa unito al alcun passo,
              per esempio ad un Tronco, nel quale dopo d’essersi inalberato il corpo sopra un sol
              piede, coll’altro si fa un mezzo cerchio, ove termina il detto passo: ed in tal caso
              il Giro della gamba serve di legamento, o per meglio dire, per leggiadro riempimento
              di misura, ed in alcuna cosa dal passo Semplice a mezzo cerchio non differisce. Ovvero
              s’adopera tutto solo e separatamente da ogn’altro passo: ed in questo caso non serve
              già di riempimento di tempo, ma sì vale una misura, ed in questo caso deesi sostener
              tanto in aria, infinoché l’empia e la corra tutta.</p>
            <p>[2] Il Battimento del piede è quel movimento che si fa in aria da un piede avente la
              sua gamba distesa od alquanto piegata, col quale movimento viene ad incrocicchiarsi
              dietro al tallone, e sopra il collo dell’altro che si trova a terra appoggiato; ed
              appresso dopo aver fatti i detti movimenti, o rimansi in aria, ovvero s’appoggia sopra
              una delle cinque positure. Il piede si può battere una, o al più due volte, il qual
              numero non si vuol passare nel ballo nobile. Serve solamente di riempimento della
              misura d’un passo e di legamento ad un altro. Per esempio: volendosi fare per addietro
              un passo Tronco terminato co’ battimenti del piede; il piè che terminar deve il detto
              passo, lasciata la quarta positura venga ad incrocicchiarsi in aria sopra il collo del
              piede sopra cui si trova inalberato ed equilibrato il corpo, ed appresso passi a fare
              il medesimo dietro al tallone di quello, leggermente toccandolo colla noce, e quindi
              vadasi ad appoggiare sopra la debita positura, donde debbono i susseguenti passi
              partire, e dove termina il Passo Tronco sopra e sotto battuto.</p>
            <p>[3] I due movimenti fatti da un ginocchio in aria, i quali i <term type="people"
                >Francesi</term> appellano <hi rend="i">Ballonné</hi>, in quella medesima maniera
              che il passo Staccato serve solo di passaggio d’una positura in un’altra, servono di
              semplice passaggio d’uno in un altro passo: e perciò non s’attribuisce loro alcuna
              misura, od altra cosa che spetti a’ passi. Per esempio: volendo passare del Mezzo
              contrattempo a due movimenti al passo Gittato; finito il Mezzo contrattempo coll’uno o
              coll’altro piede, la gamba la quale rimane in aria si pieghi per lo ginocchio, e
              nuovamente distesala, si mandi giù alla positura del passo Gittato.</p>
            <figure>
              <graphic
                url="http://obvil.github.io/danse/images/dufort_trattato-ballo-nobile_img25.png"/>
            </figure>
          </div>
          <div type="chapter" xml:id="tratatto-ballo-nobile_31">
            <head>Capitolo XXXI. Del Movimento delle Braccia</head>
            <p>[1] Dettosi distesamente, e con quella chiarezza che m’è stata possibile, di tutti i
              passi del ballo nobile, l’ordine che infin dal principio di questo trattato prendemmo,
              del movimento delle braccia nel presente luogo mi strigne a dire. Il quale, secondoché
              io estimo, non è già parte del ballo men necessaria dell’altre. E perciò convenevole
              cosa è che, adoperatosi sopra di quella ogni studio, se ne dia una compiuta
              dimostrazione.</p>
            <p>[2] In due modi adunque molto tra loro diversi muovonsi le braccia nel ballo nobile,
              le quali però vengono in due differenti maniere dinominate, perocché o braccia ritonde
              si dicono, ovvero braccia di opposizione.</p>
            <p>[3] Per muoverle in quel modo donde vengono dette braccia ritonde è di bisogno prima
              d’ogn’altra cosa aprirle e distenderle sopra i lati loro, tra’ gomiti ed i fianchi un
              palmo di distanza serbando, ed un poco più d’un palmo tra i fianchi e le mani. Le
              quali si deono tenere colle palme rivolte al mezzo di ciascun lato non del tutto
              serrando le dita, né del tutto aprendole, che invero cosa non molto leggiadra sarebbe:
              ma sì nel mezzo di questi due modi. Quindi si vogliono piegare i gomiti portando
              ciascheduna mano davanti alla presenza del corpo in modo che il concavo d’esse si
              trovi dirimpetto al mezzo d’ognuna delle tasche della giubba in distanza di cinque o
              sei dita: e che le braccia per lo piegamento de’ lor gomiti facciano un poco di
              circolo, ed appariscono ritonde dalle giunture delle spalle fino all’estremità delle
              mani. Ed appresso si deono soavemente far ritornare nel primiero lor sito, serbando
              nel muoverle le suddette determinate distanze, e terminando il loro movimento con un
              leggerissimo giro d’amenduni i polsi. Per bene imparare il movimento delle braccia
              ritonde è di bisogno esercitarsi del continuo a muoverle nella divisata maniera, e
              secondo le mostrate distanze, sopra i passi Tronchi finiti collo sdrucciolamento del
              piede, o col mezzo cerchio, od a due tempi per innanzi, ovvero sopra i Contrattempi
              fatto dallato, o in giro, e sopra altri passi. Le braccia ritonde contengono due
              movimenti, de’ quali il primo s’adopera dalle braccia, qualora ritrovandosi nel primo
              lor sito, cioè sopra i lati loro, piegati i gomiti si conducono fino al mezzo delle
              tasche, ove termina questo primo movimento; ed il secondo quando, ritrovandosi le
              braccia, come è detto, sul mezzo delle tasche, ritornano nel loro primiero sito sui
              lati. Il movimento delle braccia ritonde ha il valore d’un tempo, la cui battuta si
              trova nella fine d’ogni primo movimento, cioè appunto nell’arrivare delle mani sul
              mezzo delle tasche: ed il secondo movimento serve di riempimento della detta misura, e
              di passaggio, o legamento a’ movimenti delle braccia che sieguono appresso.</p>
            <p>[4] Il movimento delle braccia d’opposizione s’adoperi in quest’altro modo. Si
              trovino primieramente le braccia nel primo sito già mostrato nell’esempio delle
              ritonde, ed appresso alzandosi un braccio, si porti innanzi nel medesimo tempo, che
              l’altro abbassandosi si dee aprire sul lato. Se si vuol dunque mandare innanzi il
              sinistro ed aprire il destro dallato, conviene, piegando bene di dentro il gomito del
              primo, portare il braccio innanzi, facendo un poco di giro, ed avvicinare la mano
              verso al mezzo del ventre in distanza di quattro o di cinque dita, in modo che tutto
              il suo concavo sia rivolto verso la terra, e succedevolmente si faccia di giù in su un
              soave giro di polso. E nel medesimo tempo che il braccio sinistro comincerà il suo
              movimento, il destro, il quale, come è detto, dee anche trovarsi sul primo sito delle
              braccia ritonde, s’allontani lateralmente dal suo fianco colla palma della mano un
              poco addietro riguardante, ed appresso si faccia soavemente un giro di polso per
              innanzi nel medesimo tempo che la man sinistra lo fa, come è detto, di giù in su. E
              quivi termina il movimento delle braccia d’opposizione. Or che si trovano le braccia
              in un altro sito dal primo diverso, se si volessero muovere col medesimo movimento,
              converrebbe col braccio destro far tutto quello che finora col sinistro s’è adoperato,
              e col sinistro si vorrebbe fare il contrario, ritornando di su in giù colla mano in
              dentro sopra il suo lato, e terminando col giro di polso per innanzi. Ed in questa
              divisata maniera si possono far tanti di questi movimenti, quanti mai se ne vogliono.
              Adoperasi cotal movimento sul passo Grave, sul Fioretto, sul passo Mezzo tronco, e
              sopra altri passi, dove si conviene, per impararlo, esercitare. Ed i quali, se si
              cominciano partendo col piè dritto, il sinistro braccio deve andare innanzi in su, ed
              il dritto dallato in giù: ed all’incontro, se si cominciano partendo col piè sinistro,
              è di bisogno che vada innanzi in sul braccio dritto, e che per lo sinistro si faccia
              il contrario. E perciò questo movimento è detto d’opposizione. Le braccia
              d’opposizione contengono parimente due movimenti: il primo de’ quali viene adoperato
              nel tempo che un braccio, dal suo primo sito, giugne verso al mezzo del ventre e che
              l’altro s’allontana dal suo lato; ed il secondo movimento consiste ne’ giri di polso
              fatti da amendune le mani nel modo di sopra descritto. Il movimento delle braccia
              d’opposizione vale eziandio un tempo, la cui battuta si ritrova sulla fine del primo
              movimento, ed il secondo serve di riempimento dell’intera sua misura, e di legamento
              ai movimenti di braccia, che sieguono appresso.</p>
            <p>[5] Ed ultimamente si vuole avvertire che la medesima misura di tempo la qual regola
              i movimenti de’ piedi, regolar dee quelli delle braccia. Per la qual cosa la battuta è
              loro comune, e tutto l’avvedimento consiste nel saper congiugnere i movimenti di
              quelli e di queste in un medesimo istante.</p>
          </div>
          <div type="chapter" xml:id="tratatto-ballo-nobile_32">
            <head>Capitolo XXXII. <hi rend="i">Della Riverenza</hi></head>
            <p>[1] Cominciasi la Riverenza nel ballo nobile sulla prima ovvero sulla terza positura,
              ed avvegnaché qui si dividano i Maestri di ballo, e da alcuni questa, da alcuni altri
              quella sia commendata ed usata; pur nondimeno, per quanto io v’ho potuto su riflettere
              e considerare, le ho trovate egualmente laudevoli, posto che colui che fa la Riverenza
              si sappia sopra di quelle positure graziosamente e con ogni leggiadria mantenere.</p>
            <p>[2] Or volendo il Cavaliere cominciar la sua Riverenza dall’una o dall’altra di
              queste due positure, poiché egli avrà scorto che la Dama si trova in istato di far la
              sua, stacchi soavemente il piè destro e mandilo sulla seconda positura. E quindi,
              equilibrato il corpo sopra questo medesimo piede, faccia nell’istesso tempo due cose.
              L’una si è, ch’egli dee alzar di terra il tallone del piè sinistro, colla cui punta,
              piegando a poco a poco il ginocchio, sdruccioli soavemente per terra dietro al piè
              dritto alla terza positura, serbando quattro o cinque dita di distanza tra la noce del
              sinistro ed il tallone del destro piede; e l’altra si è che nel tempo dell’alzata del
              tallone del piè sinistro, egli deve alzare il sinistro braccio, distendendolo dal suo
              lato all’altezza della spalla, e nello stesso punto che egli comincerà a sdrucciolare
              col piè sinistro, porti, piegando il gomito, la mano al cappello in modo che tutto il
              braccio venga a formare un mezzo cerchio, ed appresso, senza punto chinar la testa, se
              ’l tolga via; ed aprendo poi, o distendendo il braccio, lo lasci cader giù dalla banda
              del suo lato, tenendo il di sopra del cappello rivolto innanzi. Si vuole oltre a
              questo, ben avvertire che nel medesimo istante ch’e’ comincerà a sdrucciolare col piè
              sinistro, convien che a poco a poco cominci leggiadramente a piegare il corpo sulla
              cintura dalla parte dinanzi a proporzione che il piè sinistro anderà sdrucciolando,
              acciocché, finito che avrà di sdrucciolare, e nel tempo che tutto il piede si troverà
              appoggiato sulla terza positura, si stia da lui facendo la parte più bassa del suo
              piegamento: sul quale deesi alquanto fermare, tenendo il ginocchio destro ben disteso
              ed il sinistro alquanto piegato, in maniera che questi si trovin congiunti e la fronte
              dell’uno non isporga più in fuori della fronte dell’altro. Il che adempiuto, raddrizzi
              egli il suo corpo, e lo riponga nel suo naturale equilibrio: ed in ciò termina la
              prima Riverenza ch’egli far dee agli spettatori del Ballo. Quindi faccia un passo
              Naturale col piè dritto alla quarta positura, ed un altro col sinistro alla seconda,
              girando un quarto di giro al di dentro per la man manca: e nel medesimo modo che
              sdrucciolò col piè sinistro, sdruccioli ora col dritto dietro al manco nella terza
              positura, serbando tra l’uno e l’altro piede la distanza detta di sopra, ed appresso
              faccia un altro piegamento, e raddirizzato ch’e’ si sarà, avrà terminata la seconda
              Riverenza fatta alla Dama colla quale egli balla.</p>
            <p>[3] Nel modo detto di sopra si riponga anche la Dama sulla prima o sulla terza
              positura, tenendo le braccia distese giù per lo mezzo di ciascun lato. E quindi
              stacchi il piè sinistro e lo conduca alla seconda positura, ed appresso sdruccioli col
              piè dritto dietro al sinistro alla terza positura, od alquanto meno, quando le
              riuscisse di maggior comodo. E ciò adoperato faccia la sua Riverenza, piegando
              egualmente e soavemente i ginocchi in fuori e facendo ciascun d’essi alquanto andar
              dal suo lato; e quella terminata, s’alzi e si riponga nel suo naturale equilibrio,
              dove finisce la di lei Riverenza fatta agli aspettanti del ballo. Faccia ella appresso
              col piè sinistro un passo Naturale alla quarta positura, e poi ne faccia un altro col
              piè dritto alla seconda, girando un quarto di giro al di dentro per la destra,
              acciocché venga a porsi dinanzi al Cavaliere col quale balla; e sdrucciolato che avrà
              col piè sinistro dietro al destro alla terza positura, od alquanto meno, come è detto,
              gli faccia quella medesima Riverenza che si è sopra descritta. E qui termina la
              Riverenza fatta al Cavaliere col quale balla.</p>
          </div>
          <div type="chapter" xml:id="tratatto-ballo-nobile_33">
            <head>Capitolo XXXIII. <hi rend="i">Della Figura</hi></head>
            <p>[1] Secondo l’ordine preso nel principio di questo trattato, seguita ora a dire
              dell’ultima parte principale del ballo nobile, che è la Figura, della quale convien
              che si dica distintamente, e con quella chiarezza che sia possibile. La Figura adunque
              nella danza altra cosa non è che il cammino che descrive colui che balla, sul qual
              convien che con arte descriva quei passi che si convengono. Or questa Figura, ovvero
              questo cammino fatto con arte, si può sopra quattro linee ben differenti adoperare. Le
              quali sono la retta, la diametrale, l’obliqua e la circolare.</p>
            <p>[2] La linea retta si è quella che, cominciando dal principio d’una sala, va
              direttamente, e senza piegare dall’uno o dall’altro lato, a terminare al suo fondo, in
              modo che sia parallela al muro destro e sinistro di quella. Sopra la qual linea non
              solamente si può camminare andando innanzi, ma anche addietro.</p>
            <p>[3] La diametrale è quella che trasversalmente da un lato della sala va verso
              l’altro, e la quale alle due altre mura è parallela, cioè a quello che ci sta dinanzi
              alla presenza del corpo ed a quell’altro che si ritrova dietro le spalle.</p>
            <p>[4] La linea obliqua si è quella che, cominciando da un angolo della sala, va a
              terminare all’angolo opposto della medesima.</p>
            <p>[5] E la circolare è quella che si figura in una stanza o sala, così ritonda, che da
              un punto che si trova nel suo mezzo sino a qualunque parte di essa, vi ha un’eguale
              distanza. Né solamente si deono appellare linea retta, diametrale, obliqua e
              circolare, le qui sopra recate, ma eziandio tutte le lor parallele.</p>
            <p>[6] Dalle dette linee semplici e dalla loro combinazione dirivano e si compongono
              tutte le figure del ballo, le quali sono di numero infinite: e nel vero secondoché il
              corpo muta il suo sito ballando (il che tratto tratto nel ballo interviene) le
              predette linee cambiano parimente il lor sito.</p>
            <p>[7] Or dagli andamenti o cammini di color che ballano sopra le dette linee semplici o
              composte vengono prodotte due spezie di Figure, le quali Regolari ed Irregolari son
              volgarmente appellate.</p>
            <p>[8] La Figura Regolare si fa qualora due ballatori formano i passi sopra le descritte
              linee a piè contrario, cioè un cominciando i passi col piè dritto, l’altro col
              sinistro, l’un camminando a man dritta, l’altro a man manca; l’un girando per la
              dritta, l’altro per la sinistra: insomma un facendo il contrario dell’altro.</p>
            <p>[9] La Figura Irregolare, all’incontro, s’adopera qualora due ballatori danzano sopra
              le dette linee col medesimo piede, cioè un cominciando i passi col piè dritto e
              l’altro anche col dritto, l’un camminando a man manca e l’altro a man manca, l’un
              girando per la destra e l’altro parimente per la destra, ed ultimamente facendo
              amenduni, o sopra l’istessa o sopra diverse figure, col medesimo piede gl’istessi
              passi.</p>
            <p>[10] Tutta la bellezza e leggiadria delle figure del ballo consiste in sapere unire
              ed accordare bene le Regolari colle Irregolari in modo che diano meraviglia insieme e
              diletto alla vista degli aspettanti.</p>
          </div>
          <div type="chapter" xml:id="tratatto-ballo-nobile_34">
            <head>Capitolo XXXIV. Avvertimenti generali a coloro che vogliono perfettamente
              imprendere il ballo nobile</head>
            <p>[1] Tutte le scienze e le arti, e generalmente le cose tutte che si possono
              dall’umana mente sapere, imparar si possono dagli uomini in due modi ben differenti.
              Primieramente per via di regole generali ed invariabili, per le quali s’acquista il
              vero e diritto saper delle cose, e per le quali agevolmente s’intendono e si adoperano
              tutte le particolarità che sotto le dette regole son contenute. Ed in secondo luogo
              per via d’esempi e col voler sapere le particolarità delle cose: il qual modo è invero
              assai difettoso e mancante. Quindi accade ch’essendo le regole di novero pochissime,
              ma che nello stesso tempo istruiscono e rendono chiara la mente, ed aperta a
              comprendere e porre in atto tutte le cose infinite sotto di esse raccolte ed inchiuse,
              coloro che sanno per la loro via si possono dire che sappiano compiutamente e da
              maestri, e che in un tratto possono tutti gl’innumerabili esempi in esse compresi
              conoscere ed operare. Ove per contrario coloro che sanno le cose per via d’esempi, si
              può dir che non sanno nulla, perciocché essendo gli esempi di novero infiniti, e
              variando essi per ogni piccola circustanza, non possono già nell’angusta comprension
              della mente dell’Uomo capire e contenersi. Ed avvegnaché paia che il saper per via
              d’esempi sia molto più agevole dello intender per via di regole, perché veramente è
              assai più difficile d’imprendere le regole della musica, che il mandarsi in memoria,
              udendola più volte, un’aria nel Teatro (il qual esempio serva per tutti gli altri, che
              di ogni scienza e di ogni arte si possono in mezzo produrre). Tuttavia però se si
              riguarda a due sole cose, cioè al novero degli esempi, il quale essendo infinito, non
              si può dire veramente che s’imprendan tosto, ma deesi affermare che non si potrà mai
              finir d’apparargli, perché invero, contuttoché alcun vivesse più secoli e che di
              giorno in giorno si mandasse in memoria nuove arie e cantate di musica, pur ne gli
              resterebbero infinite altre da imparare, per le quali sapere vi vorrebbe una vita che
              mai non finisse, ed in secondo luogo, se si pone mente a’ difetti ed errori dove
              offendono costoro li quali, non avendo perle mani i principi e le regole di quella
              cotal arte, i cui esempi si mandano in memoria, del continuo corrono in fallo, senza
              che nemmeno se ne possano accorgere ed avvertire; si dovrà fermamente dire che non
              v’ha, né vi può avere, più sicura e più corta via da poter le cose sapere che,
              lasciati da banda gli esempi, i quali sono propri per gli infingardi ed ignoranti,
              s’imprendano le regole, i principi ed i precetti generali delle Scienze, e delle Arti,
              colli quali in un tratto s’intendono e si pongono in opera tutti gli esempli che sotto
              di lor vengono contenuti. E nel vero è molto meglio sapere le regole della Musica,
              senza tenere a mente una sola Cantata, che saper mille Cantate, senza aver le regole
              della Musica, perciocché chi saprà la Musica sarà abile a cantarne, non mille o
              dumilia, ma sì bene infinite, e tutte quelle che gli si presenteranno davanti a
              cantare.</p>
            <p>[2] Or quanto finora s’è detto nel presente capitolo si può di leggieri applicare e
              rivolgere al Ballo ed a coloro che sono vaghi di perfettamente impararlo. I quali
              deono pone tutto il loro studio alle regole ed a’ precetti generali di cotal arte, per
              li quali si può ballare ogni presente e futura danza; e per contrario deono schifare e
              fuggire il saper per la sola via degli esempi, cioè il voler imparare il ballo, non
              già cominciando dalle sue regole, ma volendo questa o quell’altra danza adoperare e
              porre in atto, per far sembianti d’essere stati in un tratto abili a sapere molto in
              pochissimo tempo. E da ciò poi ne nasce che vi saranno di quelli i quali si crederanno
              saper ballare molte danze ed in verità non sapranno fare un sol passo; laddove se il
              tempo speso ad imprendere quelle danze imperfettamente l’avesser voluto impiegare alle
              regole di sopra dimostre, non solamente sarebbono stati abili a poter ballare assai
              più danze, e più regolata-mente di quelle che non sanno; ma eziandio non avrebbono
              male speso il loro tempo e non sarebbono certamente rimasi fuor d’ogni loro credenza
              ingannati.</p>
            <p>[3] Coloro adunque che vogliono far tutto il profitto nel ballo nobile, aprano gli
              occhi dell’intelletto e non si lascino trasportare, anzi si ridano di quegli altri li
              quali, senza saper nulla, s’affrettano ad imparare un mescuglio di danze, di capriole
              e di passi difficili, e credendo di fargli ottimamente, non fanno altro che
              strapazzarsi inutilmente le gambe e tutto il corpo, ed i quali quanto più
              s’affrettano, tanto più vanno errati; simili a coloro i quali, ritrovandosi in una ben
              folta ed intralciata foresta, smarrito il dritto sentiero, quanto più corrono ed
              affrettano il cammino per quella, tanto più s’allontanano dalla diritta via. Ma
              lasciato da banda il capriccio di costoro, seguano la seguente regola: pongano ogni
              studio ed ogni sollicitudine ad imprendere i passi di sopra spiegati e soprattutto
              badino a’ lor movimenti e misura di tempo: perciocché, quantunque i passi si possano
              fare sopra diverse positure di piedi e sopra diverse figure; tuttavia però conservano
              constantemente i medesimi movimenti e valore. E poiché sapranno far bene i detti
              passi, è di bisogno che imparino a legargli ed incatenargli assieme in varie guise e
              maniere, or unendone due, or tre, or quattro ed or cinque, e da mano in mano via più
              crescendo nel numero, ballandogli poco a poco sopra diverse figure e sopra arie loro
              convenienti del tempo binario e ternario. Ed allorché saran pervenuti alla conoscenza
              di saper unire e legare assieme molti de’ detti passi, ravvisandone le debite
              positure, gl’equilibri, i movimenti ed il valor della misura, potranno liberamente
              inoltrarsi ad imprendere qualunque danza che si è trovata finora, e che si troverà ed
              inventerà in appresso.</p>
            <p>[4] Questa si è adunque l’unica regola che si vuole seguire, e questa veggiamo che
              sieguono i valenti Maestri di ballo, i quali non sanno già questa o quella danza, ma
              sì bene le regole da farle tutte, e le già trovate, e che mai si possano dall’umano
              ingegno inventare. E veggiamo tutto giorno intervenire, che venute di fuori delle
              danze novellamente composte, per difficili che si vogliano immaginare, non avendo esse
              altra cosa di nuovo che le figure, le quali per se stesse son facilissime; da coloro
              che hanno le dette regole per le mani, in brieve ora esattamente si ballano,
              perciocché non hanno a far altro che porre in opera sopra le dette danze ristesse cose
              che sanno.</p>
          </div>
        </div>
        <div type="book" xml:id="tratatto-minuetto">
          <head>Trattato del Minuetto</head>
          <div type="chapter" xml:id="tratatto-minuetto_1">
            <head>Capitolo I. Del Minuetto, e delle parti che lo compongono</head>
            <p>[1] Quantunque potrei qui francamente affermare, che avendo io sposte le sette parti
              principali del ballo nobile, le quali infin dal cominciamento di quest’opera promisi
              di render chiare, mi sia dalla presa fatica diliberato, e che oramai sia tempo di dare
              alla penna ed alla mano riposo; pur nondimeno, il prender nuova lena ed il fare un
              altro Trattato a parte sul Minuetto mi sembra, per le ragioni che seguiranno, sì
              necessario, che se il primo Trattato di cui mi sono espedito, da questo secondo
              seguitato non fusse, convenevolmente assai difettoso e mancante potrebbesi
              riputare.</p>
            <p>[2] Io mi sono del tutto persuaso che chiunque saprà le positure de’ piedi,
              gl’equilibri ed i movimenti del corpo, e chi nel misurato tempo dell’armonia saprà
              formare ed incatenare assieme i passi di sopra dimostri, e muovere le braccia così
              ritonde che d’opposizione, ed ultimamente chi avrà l’intelligenza delle figure
              regolari ed irregolari prodotte dalle quattro linee, cioè dalla retta, dalla
              diametrale, dall’obliqua e dalla circolare, sarà non solamente abile a ballare ogni
              danza, ma eziandio ad inventarne e comporne da sé medesimo delle altre: per la qual
              cagione io non sono in obbligo di trattare delle danze in particolare. Ma d’altra
              parte, considerando che il Minuetto, sorto tra bassi natali, cioè tra’ Contadini
                d’<placeName>Angiò</placeName>, Provincia della <placeName>Francia</placeName>, i
              quali senz’alcun artifizio e quasi naturalmente lo ballano, e ridotto poi in miglior
              ordine e vaghezza sotto <persName>Luigi il Grande</persName>, abbia incontrato una
              tale felice sorte, che da vile, umile e basso ch’egli era, per tratto di tempo è
              divenuto così pomposo, che fattosi del tutto dimentico della sua infima condizione,
              oggidì ritiene ed occupa il principal luogo tra la danza nobile. Senzaché ha sortito
              un altro maggior privilegio, il qual si è che non si comincia ad imparare la danza
              nobile se non da quello, e però si potrebbe appellare l’introduzione o la porta della
              danza; ed oltracciò non si dà cominciamento, se non da esso, alle grandi e solenni
              feste di ballo: perciò ho dovuto onorarlo ancor io, e contradistinguerlo tra tutte
              l’altre danze, col far sopra di esso uno spezial Trattato, affine di renderlo il più
              che sia possibile chiaro ed aperto, e per mostrare altrui il modo e la maniera che si
              convien tenere per saperlo nobilmente e leggiadramente ballare.</p>
            <p>[3] E per ordinatamente procedere alla dichiarazione del Minuetto, diremo intorno di
              esso cinque cose. Primieramente del passo di Minuetto, delle sue principali mutazioni
              e del modo presente di porlo in opera, così sulla linea obliqua e circolare, che a man
              destra e sinistra. Secondariamente diremo del Movimento delle braccia del Minuetto.
              Nel terzo luogo della Cadenza del Minuetto: non già ch’ella sia diversa da uno de’
              tempi descritti di sopra nel capitolo della Cadenza, ma sì perciocché la Cadenza del
              Minuetto si batte per comodità di coloro che lo ballano, in un altro modo ben
              differente dall’altre danze. Nel quarto luogo si dirà della Figura del Minuetto. E nel
              quinto ed ultimo luogo diremo d’alcuni altri passi, ornamenti, o abbellimenti, che dir
              vogliamo, i quali posson rendere più vago e leggiadro il Minuetto. Dove sarà terminato
              il suo Trattato.</p>
          </div>
          <div type="chapter" xml:id="tratatto-minuetto_2">
            <head>Capitolo II. Del Passo del Minuetto</head>
            <p>[1] Il Minuetto si è l’unica danza composta d’un solo passo rinnovato sopra la stessa
              figura: il quale, o s’adoperi dalla Dama o dal Cavaliere, si comincia sempre col piè
              dritto, ove tutti gli altri passi del ballo nobile indifferentemente coll’uno o
              coll’altro piede si possono cominciare.</p>
            <p>[2] Il passo del Minuetto è stato sempre, ne’ tempi andati ed anche di presente,
              composto di quattro passi: ed avvegnaché da tempo in tempo avute abbia intorno a’ suoi
              movimenti diverse mutazioni; tuttavia io non intendo ridirle qui tutte; ma ne recherò
              tre sole, le quali, secondoché estimo, sono le principali.</p>
            <p>[3] Primieramente fu in uso il passo di Minuetto in francese detto <hi rend="i">à la
                Bohémienne</hi>, che in toscano sarebbe lo stesso che dire alla Zingaresca,
              perciocché questa parola francese <hi rend="i">Bohémien</hi> nel toscano idioma
              equivale alla voce Zingaro. Durò per lungo spazio di tempo: ed era composto d’un passo
              Mezzo tronco fatto col piè destro, d’un passo Sdrucciolo adoperato col piè sinistro,
              d’un altro passo Naturale del piè destro ed ultimamente d’un altro passo Gittato del
              piè sinistro, ove terminava l’intero passo di Minuetto detto <hi rend="i">à la
                Bohémienne.</hi></p>
            <p>[4] Succede poi in secondo luogo il Passo di Minuetto a Fioretto, il quale, perocché
              era men bello del precedente, durò per assai poco tempo. Era composto d’un Mezzo
              tronco del piè destro e d’un Fioretto fatto col piè sinistro.</p>
            <p>[5] Andati i descritti due passi in disuso, venne nel terzo ed ultimo luogo il passo
              di Minuetto che oggidì s’usa, il quale senz’alcuna contraddizione è assai più bello e
              gentile degli altri due; e sono per affermare che difficilmente i posteri ne saran per
              trovare un altro più nobile e ben fatto di esso. Il qual passo, perciocché si fa in
              tre differenti maniere, cioè diversamente adoperandosi sulla linea obliqua per
              innanzi, e circolare, secondariamente andando a man dritta, e nel terzo luogo
              ritornando sulla sinistra, convenevole cosa è che partitamente, di lor trattando, si
              faccia parola.</p>
            <p>[6] Il passo adunque di Minuetto sull’obliqua per la banda dinanzi e sulla linea
              circolare adoperisi in questo modo: facciasi primieramente un Mezzo tronco col piè
              dritto a poco meno della quarta positura, venendo la gamba sinistra per aria a
              distendersi allato la destra, in distanza della metà della seconda positura. Ove
              fattosi, col tenersi bassa la punta del piede, e quasi toccante la terra, un
              istantaneo fermamento, ripiegato alquanto il ginocchio destro, passi nel medesimo
              tempo il piè sinistro innanzi, facendo un leggerissimo passo Sdrucciolo ad un poco più
              della quarta positura; quindi si faccia col piè dritto un passo Naturale a poco men
              della quarta positura; ed ultimamente un Mezzo gittato col piè sinistro anche a poco
              meno della quarta positura, il quale si dee sì leggermente fare, che quasi divenga
              impercettibile, perciocché quanto più sarà adoperato soavemente, tanto più sarà per
              riuscire gradevole alla vista de’ riguardanti.</p>
            <p>[7] Il passo di Minuetto con cui si va a lato dritto è da adoperarsi in quest’altro
              modo: facciasi primieramente un Mezzo tronco dallato col piè dritto alla seconda
              positura, il quale, poiché si sarà rialzato, portisi il piè sinistro colla punta bassa
              allato al destro, e si tengano ben distesi i ginocchi e quindi ripiegatigli, si faccia
              col piè sinistro un passo Sdrucciolo dietro al destro alla terza positura: ed appresso
              rialzatigli, si facciano due passi Semplici, il primo de’ quali col piè dritto alla
              seconda positura ed il secondo col piè sinistro dietro al destro alla terza
              positura.</p>
            <p>[8] Il passo di Minuetto con cui si ritorna sul lato sinistro, si pone in opera in
              quest’altra maniera: facciasi in prima un Mezzo tronco col piè destro per innanzi al
              sinistro dalla terza alla quinta positura, ovvero col piè destro dietro al sinistro
              dalla terza alla terza positura, o finalmente nel luogo del Mezzo tronco si
              sostituisca un passo Piegato e Rialzato sulla terza positura: in secondo luogo si
              faccia, col piè sinistro avente la gamba distesa e la punta bassa, e piegando
              insensibilmente il dritto ginocchio, un passo ad un poco più della seconda positura;
              succeda poi a questo un passo Semplice del piè destro dietro al manco alla terza
              positura, e nel quarto luogo s’adoperi col piè sinistro un leggerissimo Mezzo gittato
              alla seconda positura.</p>
            <p>[9] Ciascun di questi tre dichiarati passi di Minuetto è composto di sei movimenti,
              il primo de’ quali si è il piegato d’amenduni i ginocchi, camminando col piè destro,
              il secondo il rialzato sopra lo stesso piede, sul quale si trova la battuta dell’aria
              del Minuetto, come appresso nel capitolo della sua Cadenza dimostreremo, il terzo
              movimento si è il piegato del dritto ginocchio, sdrucciolando col piè sinistro, il
              quarto il rialzato sul medesimo piè sinistro, il quinto si è un movimento andante
              fatto con un passo Naturale dal piè dritto, ed il sesto ed ultimo è un altro movimento
              andante fatto dal piè sinistro in un Mezzo gittato. Il quale avvegnacché, come di
              sopra dicemmo, contenga due movimenti, cioè il piegato e l’andante col salto, pur
              nondimeno per la somma leggerezza con cui si dee adoperare, rendendosi il piegamento
              ed il salto impercettibile, non gli rimane altro movimento visibile che l’andante, e
              per la medesima ragione non gli si dee che un solo movimento attribuire.</p>
            <p>[10] La più bella e leggiadra maniera da far questo passo è di rialzare il secondo
              movimento del Mezzo tronco sulla punta del piè dritto, alzando alquanto il tallone di
              terra, e nel ripiegare del dritto ginocchio, appoggiare leggermente il tallone sulla
              terra: camminare appresso il secondo ed il terzo passo sopra la punta del piede; ed il
              quarto passo, il quale come è detto è un Mezzo gittato, è da farsi leggermente cader
              sulla punta; e ripiegando incontanente, dopo l’ultimo de’ quattro passi che formano
              quello del Minuetto, il ginocchio dritto, convien leggermente appoggiare a terra il
              tallone del piè sinistro, ed appresso adoperare gli altri passi di Minuetto che far si
              convengono. Ma perciocché vi sono alcuni i quali per la loro naturale disposizione, e
              perché hanno troppo alto il collo del piede, se non con estrema difficoltà non possono
              rialzar sulla punta; ed alcuni altri, per contrario, i quali, perché hanno il collo
              del piede assai basso ed i ginocchi troppo robusti e quasi inflessibili, appoggiar non
              possono il tallone sopra la terra; perciò son da avvertire i primi a rialzare
              leggerissimamente, ed in modo che i talloni non facciano alcun romore, ed i secondi ad
              appoggiare tutta la pianta del piè sulla terra, acciocché così facendo vengano un poco
              ad alzar di terra il tallone. Senzaché a questi naturali difetti dee rimediare e
              supplire l’abilità del Maestro di ballo, il quale ha obbligo spezialissimo di
              ammendare e coprire il meglio che si possa le mancanze della natura coll’arte,
              adattando agli Scolari que’ passi e quelle distanze di positure de’ piedi che le loro
              disposizioni o naturali costituzioni patiscono, acciocché possano, in niuna cosa
              cedendo agli altri, a’ quali la natura è stata liberale de’ doni suoi, ottimamente
              ballare.</p>
          </div>
          <div type="chapter" xml:id="tratatto-minuetto_3">
            <head>Capitolo III. Del Movimento delle braccia del Minuetto</head>
            <p>[1] In quella stessa guisa che da tempo in tempo s’andaron mutando i movimenti del
              passo del Minuetto, si sono ancora in tre differenti maniere cambiati i movimenti
              delle sue braccia.</p>
            <p>[2] Primieramente, tenendosi alte, si muovevano in due tempi, in un de’ quali si
              piegavano per lo gomito, e nell’altro si distendevano.</p>
            <p>[3] Secondariamente, tenendosi le braccia alquanto più basse, si faceva questo
              movimento in tre tempi: nel primo de’ quali si bassavano in modo che le mani
              giugnessero fino alla parte delle tasche della giubba a’ lati più vicina; nel secondo
              tempo, piegando i gomiti, si rialzavano le braccia; e finalmente nel terzo tempo
              ritornavano nel loro primiero sito, ove rivoltesi alquanto le palme delle mani alla
              banda dinanzi, a questo movimento si dava fine.</p>
            <p>[4] La terza maniera di muover le braccia si è quella che oggidì s’usa, la quale è
              parimente a tre tempi, e che invero è di gran lunga più nobile e graziosa delle altre
              due di sopra descritte, e si adopera nel modo che siegue: si distendano in prima
              liberamente e senza fare alcuna forza, le braccia allato agli angoli delle tasche, più
              vicini alle pieghe della giubba, tenendosi le mani colle palme non del tutto serrate
              né aperte, ma sì nel mezzo di questi modi, rivolte verso la giubba. Nello stesso tempo
              poi che si piegano i ginocchi per incominciare il passo del Minuetto, sono da portare
              soavemente le braccia per sopra l’una e l’altra banda dinanzi della giubba, e quasi a
              fior d’essa, insino al mezzo delle sue tasche: e questo si faccia nel primo tempo. Nel
              medesimo tempo poi che il piè diritto rialza il Mezzo tronco, si vogliono, piegando
              insensibilmente i gomiti, alzar le braccia in modo che ciascuna mano si venga due sole
              dita ad allontanare dalla giubba: e ciò si faccia nel secondo tempo. E nello spazio
              che si fanno i tre altri passi, i quali compiono il passo del Minuetto, fa di bisogno,
              movendole colle medesime distanze, farle anche soavemente tornare nel primo lor sito:
              e questo si faccia nel terzo tempo, ove termina il movimento delle braccia del
              Minuetto, la cui battuta si trova a punto sul principio del secondo tempo. Avvertasi
              finalmente che questi tre movimenti in tre tempi fatti, si deono adoperare senza
              fermarsi o ristare in alcuno di essi, immediate l’un dopo l’altro: e la lor bellezza
              consiste nel sapergli legare assieme in maniera che facendogli l’uno all’altro
              succedere, riempiano unitamente un passo ed una misura dell’aria del Minuetto.</p>
          </div>
          <div type="chapter" xml:id="tratatto-minuetto_4">
            <head>Capitolo IV. Della Cadenza del Minuetto</head>
            <p>[1] Crederà forse taluno, leggendo questo solo titolo, “Della Cadenza del Minuetto”,
              ch’io, resomi dimentico affatto di quello che si è detto di sopra nel capitolo della
              Cadenza, sia nel presente luogo a ragionare di qualche altro tempo dal binario o dal
              ternario diverso: ma se mai precipitosamente, prima del debito tempo, così fattamente
              opinar volesse, senza alcun fallo si troverebbe assai lontano dal vero e forte della
              sua estimazione ingannato. E nel vero, quanto di sopra è detto, costantemente
              confermo, e sono sempre per confermare: ma sì solamente dico che l’aria del Minuetto,
              la qual è di tempo ternario, dee essere, per le ragioni che seguiranno, diversamente
              dall’altre arie, battuta, come or ora farem vedere.</p>
            <p>[2] Il passo del Minuetto, il quale, come dicemmo, inchiude sei movimenti, cioè il
              piegato andante del piè destro, l’elevato del medesimo piede, il piegato del diritto
              ginocchio, sdrucciolando col piè sinistro, l’elevato sopra il medesimo piè sinistro,
              il movimento andante del piè diritto e l’altro andante del piè sinistro, contiene due
              misure di tempo. Or perché ogni passo del ballo dee esser racchiuso in una sola
              misura, acciocché venga meglio regolato dall’orecchio, ed i suoi movimenti vadano
              esattamente in cadenza; il passo del Minuetto, il quale contiene entro di sé quattro
              passi da sei movimenti composti, per esser bene e con tutta l’esattezza ballato è di
              bisogno che ambedue le misure che esso contiene non siano battute, perciocché
              agevolmente confonder potrebbono la mente di colui che balla: ma sì conviene che se ne
              batta una sola e che l’altra rimanga in aria. Per la qual cagione avvegnaché il tempo
              ternario, o tripola che dir vogliamo, del Minuetto, batter si potesse in questo modo,
              cioè facendo trovare la prima battuta sul secondo movimento di questo passo, e la
              seconda sul quarto; pur nondimeno, per non confondere coloro che ballano, o fargli
              torre in iscambio una per un’altra misura, si dee solamente battere la prima, la qual
              si trova sempre sul secondo movimento, cioè sul rialzato del piè destro, e l’altra
              battuta rimanga in aria; ed in tal guisa si vuol continuare negli altri passi del
              Minuetto a battere la sola prima misura, la qual costantemente si trova sul secondo
              movimento di ciascun passo del Minuetto. Ed i Maestri di ballo devono nella sposta
              maniera a’ loro Scolari impararlo, perciocché, così facendo, ognuno de’ detti passi
              conterrà un solo tempo, e si renderà agevolissimo ad esser ballato in cadenza; dove
              sarebbe per riuscire difficilissimo, se batter si volesse l’una e l’altra misura.</p>
          </div>
          <div type="chapter" xml:id="tratatto-minuetto_5">
            <head>Capitolo V. Della Figura del Minuetto</head>
            <p>[1] Secondo l’ordine preso dal principio di questo Trattato, seguita nel quarto luogo
              a dire della Figura del Minuetto. La quale, comeché un tempo stata fosse questa S<note
                resp="editor" place="bottom">[NdE]S inversé dans le texte original.</note>, di
              presente ha preso la forma d’un Z, la quale senza alcun dubbio è più laudevole della
              prima, perciocché coloro che ballano sopra a questa seconda vengono del continuo a
              trovarsi l’un dirimpetto all’altro, ed in conseguenza possono assai meglio “figurare”:
              nel che consiste una delle maggiori e più visibili perfezioni della danza.</p>
            <p>[2] Per descrivere adunque, ballando, la Figura del Minuetto, prima d’ogn’altra cosa
              convien che la Dama ed il Cavaliere, poiché avranno compiute le loro riverenze, delle
              quali sufficientemente dicemmo di sopra, si diano la mano e facciano assieme per
              innanzi un passo di Minuetto: e quindi, fatti che avrà la Dama intorno al Cavaliere
              due passi di Minuetto, e che questi ne avrà nell’istesso tempo fatti in giro altri
              due, camminando addietro e formando un mezzo cerchio per la destra, lascino la mano e
              si mettano sul principio della linea diametrale del Z, cioè la Dama verso quel luogo
              dove cominciaronsi le riverenze, ed il Cavaliere sull’opposita diametrale.
              Incominciasi poi la Figura, facendosi due passi di Minuetto a lato dritto sulla linea
              diametrale, alquanto partecipante dell’obliqua, contraria all’obliqua della Figura del
              Minuetto. Facciano appresso due altri passi a man sinistra, co’ quali ritornino sul
              principio della già scorsa diametrale, donde partirono. Quindi, messisi sull’obliqua
              della detta Figura, facciano per innanzi, passando l’un per la destra dell’altro, e
              presentandosi alquanto, nel passare, vicendevolmente la presenza del corpo, due altri
              passi di Minuetto; nel secondo de’ quali, facendosi il Mezzo gittato, si adoperi un
              quarto di giro dalla obliqua della Figura di Minuetto alla sua obliqua contraria. Si
              facciano poi nuovamente i due passi a lato destro, al primo de’ quali si dia principio
              con un Mezzo tronco fatto con un quarto e mezzo di giro per la banda di dentro, e
              quindi ritornando sul lato sinistro, si facciano due altri passi di Minuetto, nella
              maniera di sopra dimostra. E qui si dà termine all’intera figura del Z.</p>
            <p>[3] Or sopra ciascheduna linea della descritta Figura seguitino, per fintanto che
              piacerà a loro, a far due de’ nomati passi, non già perché vi sia alcun obbligo di
              serbare questo prefisso numero, ma sì bene per meglio “figurare”: nel che, come di
              sopra è detto, consiste una delle maggiori e più visibili perfezioni della danza.</p>
            <p>[4] S’avverta però bene, che quantunque dipenda dall’arbitrio della Dama e del
              Cavaliere il ballare poco o assai tempo sulla Figura del Minuetto, pur nondimeno
              bisogna rimanersi d’offendere nell’uno o nell’altro di queste due estremità, le quali
              sono egualmente da biasimare. Ed acciocché non s’incorra in alcuno di questi difetti,
              la migliore e più sicura regola che convien seguire si è che, dopo aversi la Dama ed
              il Cavaliere lasciata la mano, facciano su per la mostrata Figura tre interi passaggi:
              i quali compiuti, ritrovandosi amenduni sull’estremità dell’obliqua, facciano sopra di
              essa per innanzi un passo di Minuetto; e nel medesimo tempo che lo cominceranno
              convien che si alzino dalla banda dinanzi, quasi all’altezza della spalla, il braccio
              destro, e piegatolo soavemente per lo gomito al di dentro, tra il petto e la mano un
              palmo di distanza serbando (il qual atto si fa in segno di baciamano) e distese poi
              per essi leggermente le braccia nel tempo istesso che sarà terminato il detto passo,
              si diano lateralmente la mano, e facciano assieme due Passi di Minuetto in un giro
              intero, cioè descrivendo mezzo cerchio per ciascheduno. Quindi, terminati che avranno
              i detti due passi, lascino la mano e facciano, andando alquanto al di dietro, uno o
              due passi di Minuetto, secondo la capacità della stanza ove si balla, sulla linea
              diametrale. Facciano appresso sull’obliqua contraria a quella della Figura del Z un
              passo dalla banda dinanzi, e nel medesimo tempo che si richiede per adoperarlo,
              facciano col braccio e colla mano sinistra tutto ciò che fecero per addietro col
              braccio e colla man destra; e datisi nuovamente la mano, facciano nel modo detto di
              sopra due altri passi di Minuetto in un altro giro. Si ripongano appresso sopra la
              linea diametrale, e facciano un passaggio e mezzo, o al più due, sopra la stessa
              Figura del Z, e nel ritrovarsi sull’estremità dell’obliqua, facciano per innanzi un
              altro passo di Minuetto, nell’incominciamento del quale alzino non già uno, ma
              amendune le braccia, e fatti che avranno nel modo divisato di sopra, i medesimi
              movimenti anche in segno di baciamano, si porgano vicendevolmente l’una e l’altra
              mano; e se il Cavaliere, il quale dee essere il conduttor della Dama, si troverà
              sull’obliqua dalla banda che s’incominciò il Minuetto, dovrà con esso lei descrivere
              un giro intero; dove, se si troverà sulla parte contraria dell’obliqua, non dovrà fare
              che un mezzo giro, e condottala sul medesimo luogo dond’ella si partì nel principio
              del Minuetto, si lascino le mani, e ripostosi anche il Cavaliere nel suo primiero
              luogo, facciano parimente la solita riverenza.</p>
          </div>
          <div type="chapter" xml:id="tratatto-minuetto_6">
            <head>Capitolo VI. D’alcuni altri passi ed ornamenti, co’ quali si può rendere più
              leggiadro il Minuetto</head>
            <p>[1] Quantunque paia a prima vista, ch’essendo il Minuetto, come di sopra dicemmo,
              composto d’un solo passo rinnovato sopra la stessa figura, si possa agevolmente e con
              assai meno difficoltà dell’altre danze, imparare: pur nondimeno, se si considera
              ch’egli per piacere agli spettatori dee esser accompagnato dal grazioso e niente
              affettato portamento del corpo, da un passo facile e soave il quale non abbia alcuna
              affettazione o durezza, da una giusta positura di piedi, secondo le misure di sopra
              dimostre, dal bello e leggiadro movimento delle braccia, da una speziale attenzione a
              ben “figurare”, ed ultimamente da un orecchio ben dilicato a seguitar la cadenza; si
              dovrà fermamente dire che il Minuetto non sia tanto agevole, com’altri crede, ad esser
              bene ed ottimamente ballato. Ed io porto fermissima opinione, che anche concesso che
              il Minuetto sia facile ad esser ballato, è nondimeno difficilissimo, più che ogn’altra
              danza, a piacere agli spettatori; perciocché essendo egli composto, come è detto, d’un
              solo passo rinnovato sopra la stessa agevolissima figura, vengono i Circonstanti a
              vedere la medesima cosa e perciò in breve spazio di tempo, riguardando essi il
              Minuetto, possono esser dal rincrescimento assaliti, ed in piccola ora si possono
              tediare: a differenza dell’altre danze nelle quali, essendovi copia di passi e figure,
              veggono del continuo cose nuove, e perciò difficilmente vi si possono annoiare. E da
              ciò nasce che il Minuetto, come dissi, quantunque più facile dell’altre danze a
              ballare, si rende più malagevole a piacere agli spettatori: e che per conseguire il
              fine di rendersi a quelli gradevole, uopo è che sia accompagnato dalle perfezioni di
              sopra recate.</p>
            <p>[2] Il Minuetto, comeche ballato con proprietà, e col suo solo passo, sia laudevole
              ed incontri l’altrui piacere; tuttavia può essere anche ornato da alcuni altri passi
              conformi alla sua misura e figura, cioè che non oltrepassano il suo valore di tempo, e
              che non guastano né contraffanno la figura del Z.</p>
            <p>[3] Si può adunque, terminato il primo passo di Minuetto sulla linea diametrale a man
              destra, invece del secondo, fare per la banda dinanzi un passo Grave col piè diritto,
              ed un Mezzo gittato col sinistro alla quinta positura. Il quale, poiché sarà
              terminato, voglionsi incontinente ben piegare i ginocchi (donde incominciano i passi
              sulla diametrale a man manca) ed appresso rialzatigli, si dee seguitare il passo di
              Minuetto col piè sinistro, e finire nel modo detto di sopra.</p>
            <p>[4] Si possono eziandio, mentre si fa il passo Grave, alzare un poco più le braccia;
              e chinato alquanto il capo verso la destra, si potrà gittare lo sguardo alla punta di
              quel piede con cui si fa questo passo, e riguardatala per infino alla metà del suo
              cammino, è da riporre il capo nel suo naturale equilibrio. Avvertasi nondimeno, che se
              colui che fare intende questo piegamento di testa, non si confidasse, adoperandolo, di
              mostrarvi una grazia naturalissima e niente affettata, sarebbe meglio astenersene.</p>
            <p>[5] Si possono anche fare, in porgendo la man sinistra, invece del passo di Minuetto,
              il Grave ed il Mezzo gittato. Il quale, poiché sarà terminato, si dee al solito,
              camminando e dando la mano, seguire il passo di Minuetto: e dopo che si sarà quella
              lasciata, nel mentre si faranno a lato destro, secondo l’ampiezza di quel luogo ove si
              balla, uno o due passi di Minuetto, si potrà nuovamente chinare il capo nella divisata
              maniera.</p>
            <p>[6] Qui si vuole avvertire, che il passo Grave ed il Mezzo gittato far non si possono
              quando è da porgere la man destra, perciocché la positura de’ piedi ove il Cavaliere
              si trova, non è adatta a potergli fare: tanto maggiormente che la Dama, non seguendo
              forse questa regola o quantità di passi, può prevenirlo, porgendogli la mano (la quale
              non è lecito in niun modo rifiutare) e con ciò non gli darà tempo da prendere la
              positura richiesta a poter cominciare il Grave, od altro passo, fuor quello del
              Minuetto. E però la via più sicura che bisogna tenere si è che, qualora è da porgere
              la man destra, si faccia il solito passo del Minuetto.</p>
            <p>[7] Si possono parimente fare, in luogo del secondo passo di Minuetto a man destra,
              due Mezzo tronchi, il primo col piè destro per innanzi alla quarta positura,
              approssimando senza alcuno indugio il piè sinistro dietro al destro alla terza
              positura, e tenendolo in aria, ovvero sopra la punta: ed il secondo Mezzo tronco col
              piè sinistro, ritornando addietro alla quarta positura; dopo del quale bisogna
              subitamente alzare il piè destro e ricominciare il passo di Minuetto.</p>
            <p>[8] Havvi ancora degli altri passi, adatti alla Dama ed al Cavaliere, co’ quali si
              può rendere adorno il Minuetto ed i quali conoscono i buoni Maestri di ballo. Ed
              all’incontro ve ne ha degli altri assai, del qual numero sono i passi Saltanti
              semplici o capriolati, i passi raddoppiati, che si fanno velocemente, ed i passi che
              girano più d’un quarto di giro, i quali generalmente son da schifare, come quelli che
              scompongono la persona e contraffanno la figura del Minuetto.</p>
            <p>[9] Ed ultimamente è da avvertire che i passi o piegamenti di testa, co’ quali si può
              rendere il Minuetto più adorno, non si deono troppo spesso fare, perciocché di
              leggieri partorir potrebbono affettazione, e muterebbongli la figura. Per la qual
              cagione, nell’intero suo decorso far si potranno una, due o al più tre volte, e gli
              saran per aggiugnere somma grazia e leggiadria: dove il trapassare questo numero
              sarebbe lo stesso che voler incorrere nel grave difetto di coloro che sono più vaghi
              degli ornamenti che della sustanza delle cose.</p>
          </div>
        </div>
        <div type="chapter" xml:id="della-contradanza">
          <head>Della Contradanza</head>
          <p>[1] Dettosi sufficientemente del Minuetto, e delle maniere colle quali si può
            nobilmente ballare; convien che di passaggio si faccia anche parola della Contradanza,
            giacché da qualche tempo a questa parte, non già perché lo meriti, ma piuttosto per
            vedersi in moto un gran numero di persone, ed affine di ravvisar l’ordine nella
            confusione e nella mischia, ha messo il piè tra le danze nobili.</p>
          <p>[2] La Contradanza si può fare o con determinato numero di Dame e di Cavalieri, ovvero
            indeterminato, cioè di quante e quanti mai ne possono entro quella stanza, ove si balla,
            capire.</p>
          <p>[3] La Contradanza di numero diterminato, cioè di quattro, d’otto, o al più di dodici
            persone, è composta di figure e di passi regolati, fatti sopra alcune arie agevoli e
            corte. Vuol essere solamente ballata da quelle Dame e da que’ Cavalieri che sanno le
            regole del ballo nobile, o almeno quei soli passi i quali deono entrar nella
            Contradanza. Ed affine di evitare ogni confusione, fa di mestiere, prima d’esporsi agli
            occhi del pubblico, o separatamente, ovvero uniti assieme, impararla, perciocché così
            facendo non potranno se non piacere agli spettatori del ballo.</p>
          <p>[4] La Contradanza di numero indeterminato, cioè d’altrettante Dame e Cavalieri messi a
            fila sopra due linee, quanti ne comporta l’ampiezza di quel luogo dove si balla, è
            composta di sole regolate figure, e di passi non regolati. Vuol essere parimente ballata
            da coloro che sanno la danza nobile, o almeno quei soli passi che vi bisognano, cioè il
            Fioretto, il Mezzo tronco, il Tronco, il Mezzo contrattempo, il Contrattempo, il
            Saltante, il passo di Rigodone, lo Scacciato e l’Unito. Si potrebbe anche tra questi
            annoverare un antichissimo passo detto Zoppetto, il quale altro non è, che un passo
            Tronco dopo il cui movimento rialzato si leva in aria il piè che lo termina, ed
            appresso, appoggiandolo a terra, bisogna lasciarvisi leggermente su cadere, e ripiegare
            incontinente i ginocchi, per incominciare un altro Tronco. Quantunque però questo passo
            siasi per me veduto, e tutto giorno si vegga, usare ad alcune persone di distinzione,
            pur nondimeno io non sarei per consigliare alcuno a servirsene. Ora con questi passi si
            può ballare la Contradanza assai regolarmente per quello che s’attiene alle figure ed
            alla cadenza, non già a’ movimenti de’ passi. E contuttoché sia cosa impossibile, il
            potersi color che ballano incontrare facendo gli stessi passi, quando questi non siano
            regolati e stabiliti sulle figure; tuttavia valendo ogni passo, come di sopra dicemmo,
            una misura d’armonia, eglino perfettamente riempiranno, con diversi movimenti, così la
            cadenza che la regolata figura.</p>
          <p>[5] Tra tutte le Contradanze di numero indeterminato, le più regolate, e che piacciono
            più dell’altre, sono quelle ove entra il solo passo di Minuetto, le quali vogliono esser
            ballate da coloro che sanno ballare il Minuetto in cadenza. La loro regola, ed il
            diletto che danno altrui, procedono dall’esser quelle danzate sopra alcune arie dalle
            quali si può in un tratto comprendere quanti passi di Minuetto in ciascheduna figura si
            possono contenere.</p>
          <p>[6] Or, da quello che finora è detto, apertamente si scorge che coloro i quali non
            sanno la danza nobile, o almeno que’ soli passi che nelle Contradanze abbisognano, non
            le potranno in alcun modo ballare. Né varrà il dire che que’ tali che non hanno della
            danza, o de’ richiesti passi, notizia, basta solo che siano sulle dette linee tra quelli
            fraposti che sanno ottimamente ballare; perciocché, non sapendo essi con esattezza fare
            un solo passo, ed in conseguenza venendosi le già regolate o stabilite figure a
            descrivere prima o dopo il debito tempo, per necessità vi dovrà nascere un continuo
            sconcerto ed una vergognosissima confusione.</p>
          <p>[7] La poca fatica che si dura nel comporre le figure della Contradanza fa sì che
            ognuno, o bene, o male, e secondo la propria sufficienza, ne vada tutto giorno a suo
            modo inventando delle nuove: donde procede l’infinito numero che se ne trova; in guisa
            che alle volte interviene che vi saranno delle Contradanze ignote a tutti, fuor
            solamente a coloro che le introducono. Sopra di che è da dare questo avviso, che non è
            cosa ben fatta il voler nelle conversazioni, e tanto meno ne’ solenni Festini, imparare
            estemporaneamente alcuna di queste nuove Contradanze: ma si conviene innanzi tratto
            appararle almeno a due Dame ed a due Cavalieri, che a cominciarle dovranno essere i
            primi, acciocché gli altri, udite prima l’arie di quelle, e ravvisatene le figure, le
            possano convenevolmente ballare.</p>
        </div>
        <div type="chapter" xml:id="delle-riverenze">
          <head>Delle Riverenze fuor della Danza</head>
          <p>[1] Quantunque il far motto delle Riverenze fuor della danza paia cosa alla proposta
            materia, di cui mi sono diliberato, poco appartenente; pur nondimeno, considerando
            quanto sian esse nella società civile e nell’usar necessarie, mi piace (quando altri non
            fusser contenti di veder questo capitolo disgiunto dal <title>Trattato del Ballo
              Nobile</title>) anzi d’espormi alla lor giusta, ovvero ingiusta censura, che
            tralasciar cosa da cui possono spezialmente le Dame ed i Cavalieri, in serviggio de’
            quali a sì fatta fatica messo mi sono, alcun profitto ritrarre. Le Riverenze adunque
            fuor della danza, avvegnaché anzi procedano dal “buon gusto” di chi le fa, dal
            conversare, e dall’aver imparato a ballare, che da particolari precetti; tuttavia vi
            sono anche alcune regole generali e costanti, per le quali si possono esattamente e con
            tutta la grazia adoperare. Si riducon queste al solo numero di quattro, cioè al riverire
            camminando innanzi, addietro, a man destra e sinistra, ed a piè fermo.</p>
          <p>[2] Or volendo il Cavaliere salutare alcuno nel primo modo, mandi, ovvero sdruccioli
            (secondo l’opportunità di quel luogo ove si dimora), un piè per innanzi, e tenendo il
            cappello colla man sinistra, chini il corpo, o poco o assai, secondo il merito della
            persona che riverisce, la quale riguardi egli un pochetto, e graziosamente, nel viso. E
            volendo nuovamente risalutarla, poiché avrà fatti alquanti passi dalla banda dinanzi,
            torni, nel divisato modo, a fare la Riverenza.</p>
          <p>[3] Le Riverenze che sono da fare camminando addietro servono ordinariamente nel
            prendere, che alcun fa, congedo da un altro da cui si vuol dipartire. Si fanno queste in
            quel numero che si conviene, chinando il corpo, e portando, o leggermente sdrucciolando,
            un piè dopo l’altro, per fintanto che sia lecito di sottrarre lo sguardo della persona
            che egli saluta.</p>
          <p>[4] Le Riverenze che si vogliono fare dall’uno e dall’altro lato sono invero le più
            difficili. Servono ne’ luoghi dove vi ha gran copia di persone, e ne’ quali v’è obbligo
            di salutar camminando o solamente quelle che stanno a lato diritto, ovvero quelle che
            dimorano a man sinistra, o finalmente così l’une che l’altre. Dovendo adunque il
            Cavaliere entrare in una Galleria, od altra stanza, ove si trovano a man destra e
            sinistra, e nel fondo di quella, assai Dame e Cavalieri seduti, o che stanno in piedi,
            convien che, entrato che sarà in essa, faccia a tutta la brigata la sua prima Riverenza:
            e quindi messosi a camminare sopra la linea retta, e volendo egli salutare alcuna
            persona a lato destro, innanzi di farsele troppo di presso, guardatala graziosamente nel
            viso, e nello stesso tempo presentatale alquanto la presenza del corpo, sdruccioli
            soavemente, o mandi verso l’obliqua il piè destro, e chinando verso di lei il corpo, le
            faccia la Riverenza. Ed appresso, volendo egli salutare alcuno a man sinistra, cammini,
            se bisogna, uno, due, o più passi, e portato, o sdrucciolato, che avrà col piè manco
            verso l’obliqua sinistra, gli faccia, nel modo detto di sopra, la Riverenza. E s’egli
            vorrà continuare dall’una e dall’altra banda le sue Riverenze, avverta bene a passare da
            una all’altra obliqua contraria, acciocché non volti le spalle alle persone che stanno
            da un de’ lati.</p>
          <p>[5] Ed ultimamente, le Riverenze a piè fermo servono qualora si vogliono salutare
            quelle persone alle quali si sta molto di presso. Si fanno esse staccando un de’ piedi
            dallato ed appoggiatolo a terra; si porti, o si sdruccioli dietro di esso leggermente
            coll’altro piede, chinandosi il corpo e facendosi quanto è detto di sopra.</p>
          <p>[6] Quanto finora è detto serva anche di regola alla Dama nel far le sue Riverenze, la
            quale può solamente rimanersi di sdrucciolare: e quando vorrà salutare alcuno, basterà
            solo che si fermi tenendo i piedi sulla prima o sulla terza positura, o alquanto più
            lontani, quando le fosse più comodo: ed appresso pieghi amenduni i ginocchi nel modo di
            sopra mostrato nel capitolo della riverenza.</p>
          <trailer>IL FINE</trailer>
        </div>
      </div>
    </body>
  </text>
</TEI>
